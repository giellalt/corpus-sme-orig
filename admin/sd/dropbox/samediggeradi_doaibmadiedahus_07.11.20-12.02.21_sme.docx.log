Error at: 119
<string>:1:0:ERROR:VALID:DTD_INVALID_CHILD: Element p is not declared in p list of possible children
<document {http://www.w3.org/XML/1998/namespace}lang="sme" id="no_id">
    <header>
        <title>
        </title>
        <genre code="admin">
        </genre>
        <author>
            <unknown>
            </unknown>
        </author>
        <wordcount>
            15361
        </wordcount>
        <conversion_status type="standard">
        </conversion_status>
        <availability>
            <license type="standard">
            </license>
        </availability>
        <multilingual>
        </multilingual>
        <origFileName>
            Sámediggeráđi doaibmadieđáhus 07.11.20-12.02.21 sme.docx
        </origFileName>
        <parallel_text {http://www.w3.org/XML/1998/namespace}lang="dan" location="">
        </parallel_text>
        <parallel_text {http://www.w3.org/XML/1998/namespace}lang="eng" location="">
        </parallel_text>
        <parallel_text {http://www.w3.org/XML/1998/namespace}lang="fin" location="">
        </parallel_text>
        <parallel_text {http://www.w3.org/XML/1998/namespace}lang="fit" location="">
        </parallel_text>
        <parallel_text {http://www.w3.org/XML/1998/namespace}lang="fkv" location="">
        </parallel_text>
        <parallel_text {http://www.w3.org/XML/1998/namespace}lang="ger" location="">
        </parallel_text>
        <parallel_text {http://www.w3.org/XML/1998/namespace}lang="isl" location="">
        </parallel_text>
        <parallel_text {http://www.w3.org/XML/1998/namespace}lang="kal" location="">
        </parallel_text>
        <parallel_text {http://www.w3.org/XML/1998/namespace}lang="kpv" location="">
        </parallel_text>
        <parallel_text {http://www.w3.org/XML/1998/namespace}lang="nno" location="">
        </parallel_text>
        <parallel_text {http://www.w3.org/XML/1998/namespace}lang="nob" location="samediggeradi_doaibmadiedahus_07.11.20-12.02.21_nob.docx">
        </parallel_text>
        <parallel_text {http://www.w3.org/XML/1998/namespace}lang="rus" location="">
        </parallel_text>
        <parallel_text {http://www.w3.org/XML/1998/namespace}lang="sma" location="">
        </parallel_text>
        <parallel_text {http://www.w3.org/XML/1998/namespace}lang="sme" location="">
        </parallel_text>
        <parallel_text {http://www.w3.org/XML/1998/namespace}lang="smj" location="">
        </parallel_text>
        <parallel_text {http://www.w3.org/XML/1998/namespace}lang="smn" location="">
        </parallel_text>
        <parallel_text {http://www.w3.org/XML/1998/namespace}lang="sms" location="">
        </parallel_text>
        <parallel_text {http://www.w3.org/XML/1998/namespace}lang="swe" location="">
        </parallel_text>
        <metadata>
            <uncomplete>
            </uncomplete>
        </metadata>
        <version>
            XSLtemplate $Revision$; file-specific xsl  Revision; common.xsl  $Revision$;
        </version>
    </header>
    <body>
        <p>
            Vuođđogiella: Dárogiella
        </p>
        <p>
            /
            <em type="italic">
                Sámediggeráđđi doaibmadieđáhus
            </em>
        </p>
        <p>
            <em type="italic">
                Arkivsaknr.
            </em>
        </p>
        <p>
            21/23
        </p>
        <p>
            Mielddus/Vedlegg
        </p>
        <p>
            Áššeovddidus
        </p>
        <p type="title">
            1 Álggahus
        </p>
        <p>
            Dát dieđáhus guoská áigodahkii 07.11.2020 rájes 12.02.2021 rádjái, ja čatnasa Sámedikki 2020 ja 2021 bušehttii.
        </p>
        <p>
            Sámediggeráđis leat dán áigodagas leamaš 168 ášši, oktiibuot ovtta fysalaš ráđđečoahkkimis juovlamánus, ovtta digitála ráđđečoahkkimis ođđajagimánus ja vahkkosaš digitála čoahkkimiin.
        </p>
        <p type="title">
            2 Giella
        </p>
        <p>
            Servodatmihttu:
        </p>
        <list>
            <p type="listitem">
                Sámegielat leat lunddolaš, servodatguoddi ja ealli gielat
            </p>
        </list>
        <p>
            Sámegielaid geavaheapmi
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sii geat ásset sámegiela hálddašanguovllus galget beassat geavahit sámegiela go gulahallet almmolaš ásahusaiguin.
            </p>
        </list>
        <p>
            Guovttegielatvuođadoarjja suohkaniidda – njuolggodoarjja
        </p>
        <p>
            Guovttegielatvuođadoarjja fylkkasuohkaniidda - njuolggodoarjja
        </p>
        <p>
            Sámediggi lea sádden 2021 guovttegielatvuođadoarjaga juolludanreivviid suohkaniidda ja
        </p>
        <p>
            fylkkasuohkaniidda sámegiela hálddašanguovllus. Bálvalanoasi ulbmilolahusa eavttut lea ea.ea. ahte leat sámegielat bargit suohkanis, dokumeanttat ja skovit leat sámegillii, ruovttusiiddut sámegillii, almmolaš vistit galbejuvvon sámegillii, sámegiella dearvvašvuođa- ja sosiálasuorggis ja suohkana hálddahusas ja ahte stuorat oassi álbmogis lea sámegieloahppu vuođđoskuvladásis.
        </p>
        <p>
            Sámegielaid ovdánahttin
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Álbmogis lea vejolašvuohta oahppat ja ovddidit sámegiela.
            </p>
        </list>
        <p>
            Suohkaniid giellaovdánahttinbargu – njuolggodoarjja
        </p>
        <p>
            Doarjjaortnega mihttomearri - Suohkaniid giellaovdánahttinbarggu:
        </p>
        <list>
            <p type="listitem">
                Álbmogis lea vejolašvuohta oahppat ja ovdánahttit sámegiela.
            </p>
        </list>
        <p>
            Fylkasuohkaniid giellaovdánahttinbargu – njuolggodoarjja
        </p>
        <p>
            Doarjjaortnega mihttomearri - Fylkasuohkaniid giellaovdánahttinbargu:
        </p>
        <list>
            <p type="listitem">
                Álbmogis lea vejolašvuohta oahppat ja ovdánahttit sámegiela.
            </p>
        </list>
        <p>
            Sámediggeráđđi lea juolludan giellaovdánahttindoarjaga suohkaniid ja fylkkasuohkaniid 3-jagi doaibmaplána 2020-2022 vuođul. Ovddidanoasi ulbmilolahusa eavttut leat ahte gielda lágida Sámegiela ovdánahttindoaimmaid mánáide ja nuoraide, ja ahte gielda lágida sámegiel doaimmaid gieldda álbmogii. Fylkkagielddaid ulbmilolahusa eavttut lea ahte fylkkagielda ruhtada doaimmaid mat ovddidit ja nannejit sámegiela fylkkagieldda ovddasvástádus surggiin.
        </p>
        <p>
            Sámi giellaguovddážat – njuolggodoarjja
        </p>
        <p>
            Doarjjaortnega mihttomearri - Sámi giellavuovddážat:
        </p>
        <list>
            <p type="listitem">
                Sámi giellaguovddážat ovddidit ja čalmmustahttet sámegielaid árjjalaččat iežaset doaibmaguovllus.
            </p>
        </list>
        <p>
            Sámediggeráđđi lea sámi giellaguovddážiidda juolludan 2021 aktivitehtadoarjaga giellaguovddážiid doaibmaplána 20212023 vuođul. Aktivitehtadoarjja lea juolluduvvon plánejuvvon giellakurssaide 3,2 mill. ruvnno ja giellaarenaide 5,2 mill. ruvnno. Ođđa giellaguovddážat mat Sámedikki jagi 2021 bušeahta bokte ožžot njuolggodoarjga lea Návvuona giellaguovddáš ja Sámi viessu Oslos.
        </p>
        <p>
            Giellaprošeavttat – ohcanvuđot doarjja
        </p>
        <p>
            Doarjjaortnega mihttomearri - Giellaprošeavttat:
        </p>
        <list>
            <p type="listitem">
                Álbmogis lea vejolašvuohta oahppat ja ovddidit sámegiela.
            </p>
        </list>
        <p>
            Giellaprošeavttat leat almmuhuvvon ohcan ládje. 2021:s leat ohcanáigemearit rievdan, nu ahte dál leat 3 ohcanáigemeari: njukčamánu 1. beaivvi, miessemánu 15. beaivvi ja čakčamánu 1. beaivvi. Ohcamat meannuduvvojit oktanaga maŋŋel ohcanáigemeari. Omd. ohcamat mat bohtet maŋŋel njukčamánu 1. beaivvi, meannuduvvojit maŋŋel miessemánu 1. beaivvi. Sámediggi háliida ahte erenoamážit mátta-, julev ja márkosámi guovllut ohcet doarjaga giellaprošeavttaide mat vuoruhuvvojit dan jagi. Danne lea rahppojuvvon vejolašvuohta ahte giellaguovddážat diein guovlluin sáhttet ohcat doarjaga vuoruhemiin:
            <span type="quote">
                “Sámi giellaarenat”
            </span>
        ja
            <span type="quote">
                "Ovddidit málliid vai giellaresurssat mat leat guovllus oktiibuot sáhttet váikkuhit giellaoahpahusa"
            </span>
        .
        </p>
        <p>
            Stipeanda joatkkaskuvlaohppiide – ohcanvuđot doarjja
        </p>
        <p>
            Doarjjaortnega mihttomearri - Stipeanda joatkkaskuvllaohppiide:
        </p>
        <list>
            <p type="listitem">
                Movttiidahttit nuoraid váldit sámegieloahpahusa joatkkaskuvllas.
            </p>
        </list>
        <p>
            Giellamovttiidahttinstipeanda joatkkaskuvlaohppiide lea rahppon ohcanládje. Ohcanáigi lea rabas ođđajagimánu gaskamuttuin gitta njukčamánu 1. beaivái. Ohcamat leat boahtigoahtán, ja dat meannuduvvojit dađistaga. Stipeanda juhkko oahppodási mielde. Stipeanda galgá movttidahttit nuoraid váldit sámegieloahpahusa joatkkaskuvllas. Vuoi duođai movttiidahttá ohppiid váldit sámegiela vuosttašgiellan, de lea sámegiela vuosttašgiela stipeanda aliduvvon 10 000 ruvdnui.
        </p>
        <p>
            Giellastipeanda alit ohppui – ohcanvuđot doarjja
        </p>
        <p>
            Doarjjaortnega mihttomearri - Giellastipeanda alit ohppui:
        </p>
        <list>
            <p type="listitem">
                Movttiidahttit eambbosiid lohkat daid eanemus áitojuvvon sámegielaid.
            </p>
        </list>
        <p>
            Stipeandda mihttomearri lea movttiidahttit eambbosiid lohkat daid eanemus áitojuvvon sámegielaid.
        </p>
        <p>
            Danne vuoruha Sámediggi maid 2021:s stipeandda studeanttaide geat lohket julevsámegiela ja lullisámegiela alit dásis ja márkosámi guovllu studeanttaide geat lohket sámegiela alit dásis.
        </p>
        <p>
            Stipeandda ohcanáigemearri lea giđđalohkanbajis cuoŋománu 1. beaivvi, ja čakčalohkanbajis golggotmánu 1. beaivvi. Ohcamat meannuduvvojit dađistaga go bohtet.
        </p>
        <p>
            Julevsámegiela riektačállingirji – prošeakta
        </p>
        <p>
            Prošeavtta bargojoavku lágidii bargočoahkkima skábmamánu 18. b. 2020, juovlamánu 3. b. 2020 ja ođđajagimánu 21. b. 2021. Boahtte čoahkkin lea plánejuvvon lágiduvvot guovvamánu 18. b. 2021. Bargojoavku lea hábmen sátnelisttu, ja alfabehtalaš listtu dábáleamos oanádusain. Bargojoavkkus čuožžilit maid siskkáldas hástalusat tearbmaválljema oktavuođas mat geavahuvvojit goabbat ládje Norggas ja Ruoŧas. Dán leat čoavdán válljema bokte geavahit goappašiid molssaeavttuid. Eahpitkeahttá lea koronadilli váikkuhan bargui ja mielddisbuktán maŋidemiid. Boahtá váldit veahá guhkit áiggi válbmet Julevsámi riektačállinrávvagiid, go dan mii álggos lei plánejuvvon. Vaikko bargojoavku dál lea loahpageahčen barggus, de lea vel buorre oassi barggus dagakeahttá ovdal go prošeakta sáhttá loahpahuvvut. Sámediggi lea válljen hábmet ođđa prošeaktaraportta, prošeavtta viidásetfievrrideapmi mii gusto olggos jagi 2021.
        </p>
        <p>
            Sámi báikenammabálvalusat – prošeakta
        </p>
        <p>
            Sámi báikenammanevvohat lea rávven sihke davvisámegiel, julevsámegiel ja lullisámegiel namaid čállima. Álgorávvagat leat sáddejuvvon sihke Hámmárfeastta suohkanii, Sálatvuomi suohkanii, ja Deanu gildii. Nammanevvohat lea maiddái Trondheim suohkanii sádden álgorávvaga Trondheim gávpoga lullisámegiel nama čállimii. Rávvagis lea nammanevvohat rávven čállit
            <em type="italic">
                Tråante
            </em>
        .
        </p>
        <p>
            Loahpalaš rávvagat leat fasttain sáddejuvvon sihke Gáivuona suohkanii, Mátta-Várjjaga gildii, Ánddasullo suohkanii, Kárášjoga gildii, Hábmera suohkanii, Beardu suohkanii, Álaheaju suohkanii ja Ivvárstáđiid suohkanii. Muđui lea báikenammanevvohat vástidan sihke Språkrådetii, priváhta olbmuide ja suohkaniidda jearaldagaide sámi báikenamaid oktavuođas, ja lea rávven suohkaniid/gielddaid sin čujuhusnamaid riektačállimis. Nammanevvohat lea maiddái nammanevvohaga bargguid birra logaldallan Davvi-Norgga regionála webináras, man ulbmilin lei sihkkarastit buori máhttovuođu ja áššemeannudeami iešguđetge aktevrrain geat barget báikenamaiguin.
        </p>
        <p>
            Sámi giellagáldu – šiehtadus
        </p>
        <p>
            Sámedikki mihttun lea leamaš ásahit Sámi Giellagáldu bistevaš sámegielaid normerenorgánan jagi 2020 áigge nu ahte ođđa orgána doaibmagoahtá 2021:s. Proseassa ásahit Sámi Giellagáldu bistevažžan lea jođus muhto Sámi Giellagáldu bistevaš ruhtadeapmi ii leat čovdojuvvon. Juovlamánu 28. b. 2020 lágiduvvui liige SPR čoahkkin gos Sámedikkit ovttas guhkidedje prošeaktalágan Giellagáldu doaimma jagi 2021 lohppii. Sámediggi lei bidjan johtui golggotmánus Sámi Giellagáldu direktevrra rekruterema, muhto virgádanproseassa heaittihuvvui ođđajagimánus.
        </p>
        <p>
            <em type="italic">
                Normerenbargu
            </em>
        </p>
        <p>
            Sámi Giellagáldu doaimmat čađahuvvojit Sámedikkiid ovttasbargun prošeaktalágan hámis dán jagi lohppii dassážii go ođđa fásta ásahus ásahuvvo. Sámi Giellagáldus leat dál vihtta giellajuhkosa maid bargun lea normeret terminologiija, ja čállingiela norpmaid. Giellajuhkosat leat dán áigodagas čoahkkanan digitálalaččat korona-dili geažil. Davvisámegiela giellajuogus čoahkkanii oktii maŋimus áigodagas, juovlamánus. Giellajuogus gieđahalai vihtta tearbmalisttu, ja normerii oktiibuot 102 davvisámegiela tearpma.
        </p>
        <p>
            <em type="italic">
                Julevsámegiela giellajuogus
            </em>
        </p>
        <p>
            Dán áigodagas lea julevsámegiela giellajuogus čađahan ovtta normerencoahkkima juovlamánu 10. b. 2020. Čoahkkimis normerejuvvo 126 riikkanama, dasa lassin vel 242 gielaid- ja riikkavulošvuođanamahusat. Riikkaid namat normerejuvvo čállinnjuolggadusaid ektui mat mearriduvvo ovddit čoahkkimis. Guokte maŋimus čoahkkinbeavdegirjji eai leat vuos dohkkehuvvon dahje luitojuvvon albmosii, danin go dain váilu dohkkeheapmi ovtta beavdegirjedárkkisteaddjis Ruoŧa bealde. Dakkaviđe go beavdegirjjit dohkkehuvvojit, de dat bohtet almmuhuvvot Sámi Giellagáldu neahttasiiddus
            <em type="italic">
                www.giella.org
            </em>
        .
        </p>
        <p>
            <em type="italic">
                Julevsámegiela giellarávvenbálvalus
            </em>
        </p>
        <p>
            Sámi Giellagáldu giellakonsuleanttain lea beaivválaččat čoahkkin Skype bokte mas organiserejit ja meannudit tearbmalisttuid giellajuhkosii. Dađistaga go tearpmat dohkkehuvvojit normerenjuhkosis, de registrerejuvvojit dat dakka viđe tearbmabáŋkui «
            <em type="italic">
                TermWiki
            </em>
        » fáttáid mielde, ja dan bokte šaddá vejolaš ohcat tearpmaid neahttasátnebáŋkkus Báhko.org/Sátni.org. Sámi Giellagáldu lea e-poasttaid, telefovnna ja Facebook-siiddu bokte vástidan 170 gažaldahkii julevsámegielat riektačállima birra sániin mat gullet iešguđetlágan fáttáide, nu go duodjesánit, luonddusánit, geografiija, movt loatnasániid heivehit ja eará giellagažaldagaid.
        </p>
        <p>
            <em type="italic">
                Lullisámegiela giellarávvenbálvalusat
            </em>
        </p>
        <p>
            Saemien Gïelegaaltije lullisámi giellajuhkosis leat leamaš digitála čoahkkimat skábmamánu 11. b. 2020 ja juovlamánu 15. b. 2020. Skábmamánu čoahkkin lágiduvvui hoahppoáššečoahkkimin, danin go Norgga bealde dárbbašedje jođánit sámegielaide namahusa Statsforvalteren nammii (ovddeš fylkesmannen). Juovlamánočoahkkimis normerejuvvo 52 tearpma, dat registrerejuvvojit dađistaga tearbmabáŋkui «
            <em type="italic">
                TermWiki
            </em>
        ». Mii leat vástidan 15 lullisámegielat gažaldagaide maŋimus áigodagas. Dábáleamos gažaldagat leat ámmát-, olbmo- ja báikenamaid birra, ja maid giellarájáid birra ja jorgaleamit.
        </p>
        <p>
            <em type="italic">
                Davvisámegiel giellarávvendoaibma
            </em>
        </p>
        <p>
            Sámi Giellagáldu davvisámi giellarávvendoaibma lea rávven giellageavaheddjiid iešguđetlágan giellagažaldagain ja vástidan dán áigodagas birrasii 50 sierra giellagažaldahkii mat gusket davvisámegiela giellageavaheapmái, riektačállimii ja terminologiijai. Giellageavaheaddjit, jorgaleaddjit ja institušuvnnat jearahit dávjá Sámi Giellagáldus ráđi sániid riektačállimii, loatnasániid heiveheapmái, sániid ja báikenamaid mearkkašupmái ja daid etymologiijai. Giellarávvendoibmii bohtet maid dávjá gažaldagat almmolaš institušuvnnain. Maiddái muhtun almmolaš departemeanttat, ásahusat ja searvvit leat bivdán veahki árvalit ásahussii dahje searvái sámegiel nama. Sámi Giellagáldu hálddahus vuohttá ahte giellaveahkkebálvalusat leat beaggigoahtán viidábut, ja ahte sihke priváhta olbmot ja ásahusat árvvusatnet giellarávvenbálvalusa.
        </p>
        <p>
            Váibmogiella čuovvuleapmi
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámegielat leat lunddolaš, servodatguoddi ja ealli gielat.
            </p>
        </list>
        <p>
            Váibmogiela čuovvoleami bargu jotkojuvvo máŋgga iešguđet parallealla proseassaid bokte. Sámediggi lea konsultereme sámelága 3.kapihttala, seammás go Sámediggi čuovvula evttohusaid Váibmogiela doaibmabijuide, Sámedikki iežas áŋgiruššama čađa, Giellalokten. Sámediggi lea konsulteremiid rájes Gielda- ja Ođasmahttindepartemeanttain čakčamánu 2020, bargan viidáseappot earret eará váiddaortnegiiguin, sámelága giellanjuolggadusaid bearráigeahčuin ja sámi giellaáittardeaddjidoaimmain. Jahkái 2021 lea várrejuvvon ruhta čielggadit ekonomalaš ja hálddahuslaš váikkuhusaid sámi giellaáittardeaddjis, bearráigeahčus ja váiddaortnegis. Sámediggi lea dán áigodaga bargan sihke doaibmabijuiguin mat ledje biddjon johtui 2020:s , ja maid álggahan plánenbarggu doaibmabijuid hárrái mat leat vuoruhuvvon 2021 bušeahtas:
        </p>
        <list>
            <p type="listitem">
                Giellabálgát – nationála strategiijat lohkama ja čállima várás
            </p>
            <p type="listitem">
                Rájáidrasttildeaddji mánáidgárde- ja skuvlaovttasbargu
            </p>
            <p type="listitem">
                Váiddaortnet, bearráigeahčču ja giellaáittardeaddji
            </p>
            <p type="listitem">
                Sámi giellavahkku
            </p>
            <p type="listitem">
                Sámi giellaguovlu
            </p>
            <p type="listitem">
                Bihtán- ja ubmisámegielaid gielladili čielggadeapmi
            </p>
            <p type="listitem">
                Ovddidanprográmma sámegielaid várás
            </p>
            <p type="listitem">
                Nammafágalaš arkiiva
            </p>
            <p type="listitem">
                Rekruterenstrategiijat
            </p>
            <p type="listitem">
                Earenoamáš rekruterendoaibmabijut lulli- ja julevsámi guovlluin
            </p>
        </list>
        <p>
            <em type="italic">
                Karriearakonferánsa ohppiide joatkkaskuvllas
            </em>
        </p>
        <p>
            Sámedikki karriearakonferánsa fertii maŋiduvvot koronadili dihte. Sámediggi lea dál pláneme ja čađaheame Sámedikki vuosttaš karriearakonferánssa ohppiide joatkkaskuvllas. Sámediggi lea čađahan fálaldatgilvvu gávdnan dihte ovttasbargoguimmiid mat sáhttet hábmet digitála fálaldaga dán oktavuođas. Leat čállojuvvon ovttasbargošiehtadusa Messeselskapet AS ja Forest People:in, mat galget ordnet dan digitála vuođu ja filbmet ja livestreamet konferánssa oktavuođas. Konferánsa lágiduvvo digitálalaččat njukčamánu 25. b. 2021. Sámediggi vuohttá stuora beroštumi karriearakonferánsii, ja lea bággehallan vuoruhit oahppoinstitušuvnnaid. Buot oahppit 1.- 3. cehkiin joatkkaskuvllain, geain lea sámegiella vuosttaš- dahje nubbigiella, leat bovdejuvvon.
        </p>
        <p>
            Rájárasttideaddji mánáidgárde- ja skuvlaovttasbargu - prošeakta
        </p>
        <p>
            Sámediggi lea 2019:s čađahan ovdaprošeavtta
            <span type="quote">
                “Rájáhis sámeoahpahus”
            </span>
        , masa leat čohkkejuvvon ovdamearkkat skuvllain mat ovttasbarget riikkarájáid rastá. Raporta
            <span type="quote">
                “Rájáhis sámeoahpahus”
            </span>
        lea hábmen soames doaibmabijuid viidáset ovttasbarggu ektui skuvllain ja mánáidgárddiin miehtá Sámi ja evttohit muhtin organisatoralaš rievdademiid. Dán raportta vuođul lea vuođđuduvvon bargojoavku mii galgá bargat viidáseappot prošeavttain. Prošeaktajoavkkus leat mielde gávcci lahtu Norggas, Ruoŧas ja Suomas. Eahpesihkkaris koronadilli lea leamaš mielde váikkuheame dasa ahte bargojoavkku barggu álggaheapmi lea maŋŋonan. Barggu mandáhtta lea hábmet oktasaš julggaštusa mánáidgárddiide ja skuvlafálaldagaide miehtá Sámi. Prošeaktajoavkku álggahančoahkkin lágiduvvui juovlamánu 4. b. 2020. Julggaštus galgá leat válmmas suoidnemánu 10. b. 2021 rádjái. Guovvamánu 4. b. 2021 lei sámediggeráđis Mikkel Eskil Mikkelsen čoahkkin prošeaktajoavkkuin gos ságastalle barggu birra. Sámediggeráđđi čájehii ahte lea duhtavaš dainna go prošeaktajoavkkus lea alla gelbbolašvuohta, mánáidgárdedási rájes alit oahppodásiid rádjái, ja illuda čuovvut barggu.
        </p>
        <p>
            Sámi giellavahkku - prošeakta
        </p>
        <p>
            Sámediggi lea álggahan barggu plánet sámi giellavahkku 2021, ja maiddái dán jagi, nu go diibmá, lágiduvvo dat vahkku 43. Sámedikkis lea maid áigumuš bisuhit ovttasbarggu sámedikkiiguin Suoma ja Ruoŧa bealde. Koronadili dihte lea dárbbašlaš plánet ahte buorre oassi vahkku doaluin fertejit čađahuvvot digitálalaččat. Sámediggi lea bidjan johtui diehtojuohkinbarggu aktevrraid várás. Sámediggi lea hástalan Romssa ja Finnmárkku stáhtahálddašeaddji (ovddeš fylkkamánni) álggahit plánema ahte movt čalmmustahttit sámi giellavahkku 2021 čavčča. Viidáset de bargojuvvo dál diehtojuohkimiin oaivvilduvvon almmolaš ja priváhta aktevrraide.
        </p>
        <p>
            Bihtán- ja ubmisámegiela gielladili čielggadeapmi - prošeakta
        </p>
        <p>
            Gielladiliid kárten ubmi- ja bihtánsámegielain lei válmmas juovlamánu 2020, dat seamma guoská nuortalašgiela gielladili kártemii. Raporttat galget ovdanbuktojuvvot seminárain dáin iešguđet guovlluin 2021 giđa mielde. Koronadilli dahká semináraid plánema hástaleaddjin. Livččii sávahahtti ahte seminárat lágiduvvojit fysalaččat, go lea áinnas sávahahtti ahte vuorrasiid buolvvat servet ja buktet dieđuid dáin seminárain. Lea maid sávahahtti ahte seminárat leat rabas oassálastiide sihke Norgga, Suoma ja Ruoŧa giellaguovlluin.
        </p>
        <p>
            Ovddidanprográmma sámegielaid várás - prošeakta
        </p>
        <p>
            Sámegielaid gielladilli lea iešguđet lágan giellaguovlluin, ja danin lea dehálaš ahte boahtteáiggi giellapolitihka ovddideami vuolggasadjin leat gielladilit áššáiguoski giellaguovlluin go pláne gielladoaimmaid. Sámediggi háliida ovttasbarggu bokte institušuvnnaiguin iešguđet giellaguovlluin oažžut lagas ovttasbarggu go hábme gielladoaimmaid iešguđet gielaide. Sámediggi áigu vuosttažettiin hábmet gielladoaimmaid lulli- ja julevsámegielaide. Sámediggi hábmii fálaldatgilvvu ovddidanprográmma barggu oktavuođas, mii eat ožžon ovttage fálaldaga. Sámediggi áigu árvvoštallat movt mii sáhttit organiseret barggu ovddidanprográmmain heivvolaš vuogi mielde.
        </p>
        <p>
            Rekrutterenstrategiijat - prošeakta
        </p>
        <p>
            Giellaloktema čuovvoleamis lea Sámediggi almmuhan fálaldatgilvvu ovddidit ollislaš rekruterenstrategiija. Rekruterenstrategiija galgá addit Sámediggái vuođu vuoruhit ja bidjat johtui doaibmabijuid mat addet eanet sámegielat fágaolbmuid buot servodatsurggiin. Strategiija galgá aŋkke addit spesifihkka strategiijaid surggiide oahpahus ja dearvvašvuohta, danin go lea earenoamáš stuora hástalus rekruteret sámegielat fágaolbmuid juste dáidda surggiide. PwC Norge vuittii fálaldatgilvvu ja álggahančoahkkin lágiduvvui skábmamánu 12. b. 2020. PwC Norge galgá geiget iežas árvalusa cuoŋománu 30. b. 2021.
        </p>
        <p>
            Sierra rekrutterendoaibmabijut mátta- ja julevsámegielas - prošeakta
        </p>
        <p>
            Mii leat almmuhan guokte ođđa virggi lulli- ja julevsámi gielladoaimmaide. Ohcanáigemearis mii lei guovvamánu 7. b. 2021 ledje boahtán soames ohcamat goappáge virgái. Lulli- ja julevsámegiela giella- ja oahpahuskonferánssat fertejedje šluhttejuvvot koronadili dihte 2020 čavčča. Sámedikkis lea áigumuš lágidit konferánssaid jagis 2021, jus koronadilli suovvá dan. Digitála čovdosat galget maid árvvoštallojuvvot.
        </p>
        <p type="title">
            3 Bajásšaddan, oahpahus, alitoahppu ja dutkan
        </p>
        <p>
            Servodatmihttu:
        </p>
        <list>
            <p type="listitem">
                Sámi servodagas lea máhttu, gelbbolašvuohta ja gálggat maiguin suodjala, sihkkarastá ja ovdánahttá sámi giela, kultuvrra ja servodateallima.
            </p>
        </list>
        <p>
            Sámegielat mánát otná servodagas
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi mánáid sámegiella nannejuvvo ja ovdánahttojuvvo.
            </p>
        </list>
        <p>
            <em type="italic">
                Gelbbolašvuođaovddideapmi mánáidgárddis
            </em>
        </p>
        <p>
            Skábmamánu 26. b. 2020 ja juovlamánu 18. b. 2020 searvvai Sámediggi čoahkkimii Romssa ja Finnmárkku, Nordlándda ja Oslo ja Viken Stáhtahálddašeddjiiguin man Trøndelága stáhtahálddašeaddji (ovddeš fylkkamánni) lágidii. Čoahkkima fáddá skábmamánus lei sámegielat bargiid rekruteren mánáidgárddiide. Juovlamánu čoahkkimis lei fáddán earret eará mánáidgárdeoahppu láhččojuvvon bargosajiin main lea sámi profiila, man Davvi universitehta fállá 2021 čavčča rájes. Sámi profiila mearkkaša ahte olles oahppoplána vuoruha oahppanávkkálašvuođa sámi áššiid birra oahppamis.
        </p>
        <p>
            <em type="italic">
                Ovttasbargoforum regionála ortnegii gelbbolašvuođaloktema hárrái mánáidgárddis
            </em>
        </p>
        <p>
            Skábmamánu 17. b. 2020 searvvai Sámediggi stivračoahkkimii RSK Nuorta-Finnmárku, mii lea ovttasbargoorgána mánáidgárde- ja skuvlasuorggis čieža gielddas Finnmárkkus. Čoahkkima fáddán lei earret eará rekruterendárbu sámegielat mánáidgárdeoahpaheddjiid regiovdnii. Sámediggi muitalii Sámedikki rekruterenstrategiija barggu birra. RSK Nuorta-Finnmárkku stivra fas dieđihii ahte sii leat positiivvalaččat Sámedikki bargui ođđa strategiijain, ja earenoamážit movt nuorat searvadahttojuvvot dán bargui. Máŋggas stivrras RSK Nuorta-Finnmárku oidnet rekruterenvejolašvuođaid iežaset gielddas.
        </p>
        <p>
            <em type="italic">
                Mánáidgárddiid rámmaplána sajusteapmi
            </em>
        </p>
        <p>
            Ođđajagimánu 21. b. 2021 searvvai Sámediggi čoahkkimii Oahpahusdirektoráhta referánsajoavkkuin rámmaplána sajusteapmái. Čoahkkimis dieđihuvvui NORCE vuosttaš oasseraportta birra Rámmaplána sajusteami evaluerema olis. Raporta dahkkui almmolažžan guovvamánu 2. b. 2021.
        </p>
        <p>
            Ođđajagimánu 21. b. 2021 searvvai Sámediggi maiddái čoahkkimii Oahpahusdirektoráhtain (Udir) ja Rámmaplána sajusteami evaluerema prográmmastivrra jođiheddjiin. Fáddán čoahkkimis lei sámi oassi raporttas. Udir dieđihii ahte sámi oasis boahtá sierra raporta. Sámediggi lea duhtavaš go fáddá sámi áššiid birra manná čađat raporttas, ja lea ilus go hástalusat mat gusket sámi mánáidgárddiide ja eará mánáidgárddiide gos lea sámegielas fálaldat, bohtet ovdan ja dokumenterejuvvojit.
        </p>
        <p>
            <em type="italic">
                Digitálalaš fágaforum man Searvevuohta givssideami vuostá/ Partnerskap mot mobbing lágida
            </em>
        </p>
        <p>
            Guovvamánu 3. b. 2021 searvvai Sámediggi digitála fágaforumii man Searvevuohta givssideami vuostá/ Partnerskap mot mobbing lágidii. Ođđajagimánu 1. b. 2021 rájes ožžo mánáidgárddit ođđa givssidanlága. Ođđa njuolggadusat galget sihkkarastit ahte buot mánáin lea oadjebas ja buorre dilli mánáidgárddiin. Logaldallamiid fáddán lei
            <span type="quote">
                “Maid mearkkaša dat ahte lea doaibmangeatnegasvuohta mánáidgárddis?”
            </span>
        ja
            <span type="quote">
                “Movt bargat doaibmangeatnegasvuođain mánáidgárddis?”
            </span>
        .
        </p>
        <p>
            <em type="italic">
                Sámedikki oassálastin našunála proseassain
            </em>
        </p>
        <p>
            Sámediggi lea oassálastán referánsajoavkkus prošeavttas
            <span type="quote">
                “Sámi mánáidgárddit dearvvašvuođaovddideaddji arenat”
            </span>
        , man Telemarksforskning lea jođihan ja SÁNAG ruhtadan jagiid 2019-2020. Prošeavttas guorahallet movt davvi-, julev- ja lullisámi mánáidgárddit barget fállamiin buriid mánáidgárdebirrasiid dan ektui maid mánáidgárddiid rámmaplánat gáibidit. Prošeakta lea almmuhan vuosttaš artihkkala
            <span type="quote">
                “Sámi mánáidgárddis Eallimis birget”
            </span>
        áigečállagii Nordisk Tidsskrift for Pedagogikk og Kritikk, mas lea vuolggasadji ahte sámi mánáin lea riekti eastadandoaimmaide iežaset gillii, heivehuvvon sin kultuvrii ja kontekstii pedagogalaš institušuvnnain.
        </p>
        <p>
            Doarjagat sámi giellaoahpahussii – ohcanvuđot doarjja
        </p>
        <p>
            Doarjjaortnega mihttomearri - Sámi giellaoahpahus mánáidgárddiin:
        </p>
        <list>
            <p type="listitem">
                Mánáidgárddit fállet sámi giellaoahpahusa.
            </p>
        </list>
        <p>
            Sámediggái bohte oktiibuot 21 ohcanáigodaga siskkobealde 2020:s, buot dát ohcamat leat válmmasin meannuduvvon. Ohcanáigemearri dán ortnega bokte lei čakčamánu 1. b. 2020. Boađus lea ahte lea juhkkojuvvon 1,9 miljovnna ruvnno 20 mánáidgárdái. Sámediggái lea boahtán 1 ohcan 2021, dát ohcan lea meannudeamis.
        </p>
        <p>
            Doarjagat prošeavttaide ja ovddidanbargguide mánáidgárddiin – ohcanvuđot doarjja
        </p>
        <p>
            Doarjjaortnega mihttomearri - Prošeavttat ja ovddidanbarggut mánáidgárddis:
        </p>
        <list>
            <p type="listitem">
                Buorre kvalitehta mánáidgárddiid sámi gielas ja kulturbarggus.
            </p>
        </list>
        <p>
            Sámediggi oaččui oktiibuot 21 ohcama áigodaga siskkobealde 2020, buot dát ohcamat leat meannuduvvon válmmasin. Ohcanáigemearri dán ortnegis lei golggotmánu 1. b. 2020. Lea juolluduvvon 2,3 miljovnna ruvnno 17 mánáidgárdái. Áigodagas lea juolluduvvon 1 067 900 ruvnno doarjja 7 mánáidgárdái. Sámediggái lea boahtán 1 ohcan 2021:s, ohcan lea meannudeamis.
        </p>
        <p>
            Doarjja pedagogalaš ávdnasiid ovddideapmái mánáidgárddiide – ohcanvuđot doarjja
        </p>
        <p>
            Doarjjaortnega mihttomearri - pedagogalaš ávdnasiid ovddideapmi mánáidgárddiide:
        </p>
        <list>
            <p type="listitem">
                Mánáidgárddiide, mánáidgárdeoahpaheddjiide ja oahppoásahusaide lea álki fidnet pedagogalaš ávdnasiid main lea sámi sisdoallu.
            </p>
        </list>
        <p>
            Sámediggi oaččui 5 ohcama áigodagas 2020:s, ja lea loahpahan áššemeannudeami dán ortnegis. Boađus lea ahte lea juolluduvvon 2,4 miljovnna ruvnno 3 prošektii. Sámediggi ii leat ožžon ovttage ohcama dán ortnega bokte 2021:s.
        </p>
        <p>
            SáMOS (Sámi mánát ođđa searvelanjain) – ovddidanprošeakta 2018-2022
        </p>
        <p>
            SáMOS:is lea dán áigodaga leamaš ollu proseassaovdánahttinbarggut mat galget álgit buktit oainnus doaibmabohtosiid giđđadálvái 2021 ja ovddos guvlui. Váldodoaibma lea leamaš ahte oažžut johtui ovdánahttinbargguid erenomážit pilohtamánaidgárddiin ja čatnat gelbbolašvuođaloktema dasa.
        </p>
        <p>
            <em type="italic">
                Miehtá Sámi SáMOS
            </em>
        </p>
        <p>
            SáMOS lea SPR:ii čállán raportta juovlamánu 21. b. 2020 Miehtá Sámi SáMOS prošeakta barggu birra gos bohtet ovdan áigumušat, mii lea dahkkon ja mii lea boađus. Čoahkkáigeassu das lea ahte: SPR mearridii miessemánus 15. b. 2018 bidjat SáMOS prošeavtta doaibmaplánii ja álggahit miehtá sámi SáMOS prošeavtta mii ovddida sámi mánáidgárdepedagogihka. SáMOS bealis álggahuvvui bargu bidjat johtui aktasašbarggu suoma ja ruoŧa beal Sámis. Ulbmil leai válbmet Interreg-ohcama. Váldoohcci leai Sámediggi ruoŧa bealde aktasašbargguin Sámedikkiin Suoma bealde, muhto juovlamánu 2019 bođii diehtu ruoŧa beal Sámedikkis ahte ohcan ii lean sáddejuvvon sisa ja maŋemuš Interreg-ohcanvejolašvuohta lei de mannan meaddel. SáMOS lea ain gearggus bidjat návccaid dasa ahte miehtá Sámi SáMOS boahtá johtui. Čakčat 2020 lea Suoma beal Sámediggi čállán iežas SáMOS-prošeaktačilgehusa ja ohcan ruđaid ulbmiliin bidjat johtui konkrehtalaš aktasašbarggu SáMOS:in norgga bealde Sámis.
        </p>
        <p>
            <em type="italic">
                Ovdánahttinprošeakta Sámi allaskuvllain
            </em>
        </p>
        <p>
            SáMOS ja Sámi allaskuvla leat šiehttan ovttasbargat prošeaktahámis ovddidan dihte sámi pedagogalaš ja sámi giellaovdáneami mánaidgárdeoahpahusas ja dutkamis Sámi allaskuvllas. Ovdamearkka dihte váilu odne vejolašvuohta sámi mánáidgárdeoahpaheaddjioahppuin joatkit masterdássái. Dása lea dárbu bargat guhkit áiggi strategiijaiguin gos siskkobeali ja olggobeali vejolašvuođaid ja hehttehusaid ferte gieđahallat. Dát ovttasbargu galgá maid leat Pilohtamánáidgárdeoahpahussii vuođđun ja boahttevaš gelbbolašvuođalokten ovdánahttinbargguin. Sierra šiehtadus dahkko dán vuođul.
        </p>
        <p>
            <em type="italic">
                Šiehtadus Sámi lohkanguovddážiin
            </em>
        </p>
        <p>
            Šiehtadus lea válbmejuvvon ja nu lea ovttasbarggu SáMOS ja Sámi lohkanguovddáža gaskka formaliserejuvvon. Šiehtadusa sisdoallun lea ahte ovttas čađahit erenomážit gelbbolašvuođaloktemiid sámi mánáidgárddiin sámi pedagogihkas ja gievrras giellamodeallaid atnuiváldimiid.
        </p>
        <p>
            <em type="italic">
                Diehtojuohkin ja oassálastin semináras/webináras
            </em>
        </p>
        <p>
            Skábmamánu 28. b. 2020 lei čoahkkin ja diehtojuohkin Romssa universitehtii SáMOS doaimmaid birra ja UiT bealis diehtojuohkin ahte evalueren lea jođus rámmaplána implementeremis.
        </p>
        <p>
            Skábmamánu 29. b. 2020 lei sierra diehtojuohkin Oahpahusdirektoráhtii (UDIR) SáMOS ja sámi mánaidgárddiid gelbbolašvuođaloktemis.
        </p>
        <p>
            Skábmamánu 16. b. 2020 oasálasttii SáMOS/Sámediggi Romssa universitehta semináras Indigenizing education. Sámedikki oassi prográmmas leai: Present challenges in Sámi education. Seminára dollui dihtorfierpmádaga bokte.
        </p>
        <p>
            Juovlamánus 16.b. 2020 dollui webseminára Snoasa guovllus sámi pedagogalaš- ja giellaovdáneami birra vánhemiidda ja oahpaheddjiide. Gaskal 40 ja 50 olbmo oassálaste logaldallamiin ja ságastallamiin.
        </p>
        <p>
            <em type="italic">
                Dieđuid čohkken
            </em>
        </p>
        <p>
            SáMOS lea čohkken dieđuid sámi mánáidgárdehistorjjá birra olles Sámis. Sierra barggut leat dahkkon norgga, ruoŧa, suoma ja ruošša beal Sámis. Nubbe lávki lea čohkket dieđuid ovtta dokumentii ja ráhkadit diehtojuohkima maid heive almmuhit neahtas dehe girjehámis.
        </p>
        <p>
            <em type="italic">
                Pilohtamánáidgárddit
            </em>
        </p>
        <p>
            Pilohtamánáidgárdeortnet galggai álggahuvvot árra čavčča 2020. Dat maŋiduvvui ođđajagimánnui 2021, ja álggahuvvui ođđajagimánu 19. beaivvi 2021 Sámi allaskuvllas. Ovdánahttinbargu lea juhkkojuvvon golmma oassái; oahpahus Sámi allaskuvlla bokte, dutkan dutkanásahusaid bokte ja ovdánahttinbargu SáMOSa bokte. Šiehtadus lea dahkkon pilohtamánáidgárddiiguin, ja sierra koordináhtor lea nammaduvvon, gii galgá doallat čoahkis organiserema ja čađaheami. Sámediggi/SáMOS ruhtada pilohtamánáidgárdeortnega goluid ja dan pilohtamánáidgárdeoahpu ovddideami ja geahččaleami maid Sámi allaskuvla lágida. Mánáidgárdi oažžu luoikkasin dihtorreaidduid maid mánáidgárdi geavaha prošeaktaáigodagas. Dahkkojuvvo šiehtadus reaidduid luoikkaheamis. Pilohtamánáidgárddiin lea maid vejolašvuohta ohcat doarjaga liigegoluide doarjjaortnegis
            <span type="quote">
                “Prošeavttat ja ovddidanbargu mánáidgárddiin”
            </span>
        .
        </p>
        <p>
            <em type="italic">
                Pilohtamánáidgárddi (PMG) oahppoplána ja oahpahus
            </em>
        </p>
        <p>
            Ođđajagimánus 2021 álggahuvvui pilohtamánáidgárdeprošeakta ja pilohtamánáidgárdeoahpahus maid Sámi allaskuvla lágida. Ođđajagimánu 19.- 20.b. 2021 dollui oahpahus vuosttaš jovkui mas ledje jođiheaddjit ja pedagogat. Nuppi joavkkus fas lei oahpahus ođđajagimánu 26.- 27.b. 2021, gos ledje veahkkebargit. Studeanttain lea vejolašvuohta váldit oahppočuoggáid dahje sáhttet čađahit dego gelbbolašvuođaloktenkursan. Koronadávdda dihte čađahuvvui oahpahus dihtorfierpmádaga bakte. PMG ruhtaduvvo ovttasbarggu bokte Sámedikki ja Sámi allaskuvlla gaskka.
        </p>
        <p>
            <em type="italic">
                Sámi pedagogalaš dutkan
            </em>
        </p>
        <p>
            Sámediggi almmuhii almmolaš gilvaleapmái sámi mánáidgárdepedagogalaš dutkanprošeavtta mii galgá čađahuvvot pilohtamánáidgárdeovdáneami aktavuođas guovtti jagi badjel. Dutkan galgá čalmmustahttit, čilget ja defineret sámi pedagogihka ja didaktihka sámi mánáidgárddis. Pedagogihkka ja didaktihkka váldá vuolggasaji sámi kultuvrras ja gielas, nannet sámi máná rievtti iežas gillii ja kultuvrii. Dutkan lea mielde defineret ja nannet ahte sámi sisdoallu ja vuolggasadji sámi mánáidgárddiin šaddá bistevažžan, vai eallá ja fievrriduvvo viidáset buot sámi mánáidgárddiide ja eará ásahusaide. Guovvamánu álggogeahčen čielggai ahte Sámi allaskuvla lea vuoitán gilvaleami ja ožžon vejolašvuođa čađahit dutkama pilohtamánáidgárdeprošeavtta aktavuođas. Dutkan álggahuvvo njukčamánus 2021.
        </p>
        <p>
            <em type="italic">
                Gielladutkan
            </em>
        </p>
        <p>
            SáMOS ovttasbargu Sámi allaskuvllain lea buktán bohtosiid. Sámi allaskuvla lea čakčat 2020 almmuhan njeallje giellastipendiáhttavirggi main okta vuoruhemiin sáhttá čadnot pilohtamánáidgárdeprošektii. Ledje vihtta ohcci Sámi allaskuvla giellastipendiáhttavirggiide boahtán. Ohcamat galget gieđahallot giđđadálvvi mielde.
        </p>
        <p>
            <em type="italic">
                Bargojoavku
            </em>
        </p>
        <p>
            Go lea dárbu defineret mii ja movt gievrras giellamodeallat galget doaibmat sámi mánaidgárddiin ja maid vuođđoskuvllas, de SáMOS lea álggahan bargojoavkku mas lea bargu buktit gievrras giellavugiid definišuvdna čilgehusa giđđii 2021. Bargojoavkkus leat ođđa giellaprofessor Sámi allaskuvllas Annikka Pasanen, professor emeritus Jon Todal ja gielladutki Inga Lill Sigga Mikkelsen.
        </p>
        <p>
            Árbedieđut ođđa áiggis
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi mánáidgárddi vuođđu lea árbevirolaš máhttu.
            </p>
        </list>
        <p>
            Doarjagat sámi mánáidgárddiide ja mánáidgárddiide main lea sámi ossodat – ohcanvuđot doarjja
        </p>
        <p>
            Doarjjaortnega mihttomearri - Sámi mánáidgárddit ja ossodagat:
        </p>
        <list>
            <p type="listitem">
                Sámi mánáidgárddiin ja sámi ossodagat dárogiel mánáidgárddiin lea fálaldat mas vuođđun lea sámi giella ja kultuvra.
            </p>
        </list>
        <p>
            Sámediggi oaččui oktiibuot 32 ohcama áigodagas 2020:s, ja lea loahpahan áššemeannudeami dán ortnegis. Boađus lea ahte lea juolluduvvon oktiibuot 7,5 miljovnna ruvnno 32 mánáidgárdái. Sámediggái leat boahtán 2 ohcama 2021:s, 1 lea válmmasin meannuduvvon ja nubbi lea meannudeamis.
        </p>
        <p>
            Máhttu ja gelbbolašvuohta leat vuođđun boahtteáiggi mánáidgárddiide
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Lassi máhttu ja gelbbolašvuohta mánáidgárdesuorggis
            </p>
        </list>
        <p>
            <em type="italic">
                Evalueren Sámedikki doarjagis mánáidgárddiide
            </em>
        </p>
        <p>
            2020 Sámediggebušeahtas lei várrejuvvon 200 000 ruvnno evalueret doarjjaortnegiid mánáidgárddiide. Dasa lassin sirdojuvvui 400 000 eará doaimmain dán evalueremii, nu ahte barggu haddi šattai 600 000 ruvnno oktan lasseárvodivadiin. Sámediggi lea dán áigodagas čađahan fálaldatgilvvu, ja addán barggu PwC:i. Šiehtadus lea vuolláičállojuvvon ođđajagimánu 27.b.2021, ja álggahančoahkkin čađahuvvon guovvamánu 4. b. 2021. Evaluerema raporta galgá geigejuvvot ovdal miessemánu 1. b. 2021.
        </p>
        <p>
            Sámi sisdoallu skuvllas
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi ohppiin ja ohppiin geain lea sámegiel oahpahus ožžot oahpahusa sámegielas ja sámegilli mas lea buorre kvalitehta
            </p>
        </list>
        <p>
            <em type="italic">
                Ovdánahttinprošeakta mii galgá buoridit vuođđoskuvlaoahpahusa julevsámegielas ja -gillii
            </em>
        </p>
        <p>
            Riikkarevišuvnna guorahallama vuođul sámi ohppiid vuoigatvuođas oažžut sámegieloahpahusa sámegielas ja sámegillii, ja NÁČ 2016:18 Váibmogiella, lea sámediggeráđđi Mikkel Eskil Mikkelsen juovlamánu 7. b. 2020 ságastallan Hábmera suohkaniin, Bådådjo suohkaniin, Nordlándda fylkkasuohkaniin ja Aarborte lullisámi máhttoguovddážiin ovdánahttinprográmma birra mii galgá buoridit vuođđoskuvlaoahpahusa julevsámegielas ja -gillii. Sámediggeráđđi háliidii gullat maid oasálastit oaivvildit leat stuorámus hástalussan, makkár rámmat ja mii ferte leat sajis vai sii servet dán ovdánahttinbargui. Áššit maid digaštalle ledje earret eará julevsámi profiilaskuvlla ásaheapmi, čatnat giellaguovddážiid dán bargui ja oahpaheddjiid rekrutteren. Boađus čoahkkimis šattai ahte ásahuvvo bargojoavku viidáset bargui.
        </p>
        <p>
            <em type="italic">
                Gelbbolašvuođadárbbu kárten sámi servodagas
            </em>
        </p>
        <p>
            Gelbbolašvuođapolitihkalaš ráđđi vuođđuduvvui Máhttodepartemeanttas 2017:s, ja galgá leat doaimmas gitta 2023. Sámediggi lea ožžon bovdehusa Gielda- ja Ođasmahttindepartemeanttas searvat kártenbargui gelbbolašvuođadárbbus sámi servodagas.
        </p>
        <p>
            <em type="italic">
                Joatkkaoahppu
            </em>
        </p>
        <p>
            Eai leat leamaš stuorát rievdadusat joatkkaoahpus 94 Reforpma rájes. Ollesolbmuid joavku geat dárbbašit joatkkaoahpu lea rievdan. Ráđđehus lea álggahan barggu oažžut sadjái ollašuhttinreforpma man mihttun lea ahte ohcci 10 oahppis galget čađahit ja ceavzit joatkkaoahpu ovdal jagi 2030. Ráđđehus áigu árvvoštallat evttohusa earret eará Liedlávdegottis, viiddideami birra vuoigatvuođain joatkkaohppui, ja áigu geiget stuoradiggedieđáhusa joatkkaoahpu birra eallinagi oahppanperspektiivvas 2021 giđa. Sámediggi lea addán cealkámuša Liedlávdegoddái ja Máhttodepartementii das ahte sámi perspektiiva galgá leat čielggasin dieđáhusain. Sámediggeráđđái lea dehálaš oažžut ollislaš máhttovuođu ja oppalašgova sámi joatkkaoahpu dili birra, ja ovddidii dan Máhttodepartementii. Sámediggi lea bivdán konsultašuvnnaid dán áššis ovdal go stuoradiggedieđáhus mearriduvvo 2021 giđa.
        </p>
        <p>
            Oahppoplánaid revideren - prošeakta
        </p>
        <p>
            Mii leat dál jođus Fágaođasmahttima nuppi osiin, mas leat mielde fidnofágaid oahppoplánaid hábmen ja oahppoplánaid hábmen Studeremii ráhkkanahtti oahppoprográmmain. Duoji ja boazodoalu fidnofágaid oahppoplánaid galgá Sámediggi hábmet ja mearridit. Dát leat leamaš gulaskuddamis 2020 čavčča ja leat rievdaduvvon Sámedikki ja oahppoplánalávdegotti gulaskuddancealkámušaid mielde. Sámediggi lea ovttasbarggus Oahpahusdirektoráhtain soabadan sámi sisdoalu birra fidnofágaid oahppoplánain muđui.
        </p>
        <p>
            Sámediggeráđđi lea mearridan oahppoplánaid Jo2 duodji ja Jo2 boazodoallu guovvamánu 9. b. 2021, mat doaibmagohtet 2022 čavčča.
        </p>
        <p>
            Fidnofágaid Jo3 oahppoplánat mearriduvvojit 2021 giđa mielde.
        </p>
        <p>
            Studeremii ráhkkanahtti válljenvejolaš prográmmafágat joatkkaoahpuide Jo2 ja Jo3 leat leamaš gulaskuddamii gitta ođđajagimánu 28. b. 2021.
        </p>
        <p>
            Sámedikkis lea ovddasvástádus buvttadit ja mearridit guokte prográmmafágain, dan guokte mat leat earenoamáš sámi fágaoahpu joatkkaoahpus; Sámi visuála kultuvra ja Sámi historjá ja servodat. Váldoášši dán guovtti prográmmafága ektui lei ahte ledje unnit gulaskuddancealkámušat oahppoplánaide gulaskuddamis. Earenoamáš sámi oahppoplánaide bohte 7 gulaskuddancealkámuša. Oahppoplánat mearriduvvojit plána mielde loahpas njukčamánu 2021 ja váldojit atnui 2021 čavčča.
        </p>
        <p>
            Oahppoplánaide galget hábmejuvvot dovdomearkkat ulbmilolahusain. Sámediggi lea hábmen dovdomearkkaid ulbmilolahusain sámi fágain. Ulbmilolahusaid dovdomearkkat buot sámi fágaide leat gávdnamis dárogillii Oahpahusdirektoráhta neahttasiidduin. Ulbmilolahusaid dovdomearkkat sámegillii leat gávdnamis Sámedikki neahttasiiddus dađistaga go jorgaluvvot buot sámegielaide. Dovdomearkkat sámegiela vuosttašgiellan leat dássážii hábmejuvvon davvi- ja lullisámegillii.
        </p>
        <p>
            <em type="italic">
                Bákkolaš sámegieloahpahus buohkaide Deanus
            </em>
        </p>
        <p>
            Deanu gielda lea dahkan mearrádusa bidjat johtui sámegieloahpahusa buohkaide gielddas, nu go sis lea vejolašvuohta dahkat Oahpahuslága 6-2 paragráfa mielde, njealját lađđasis. Dát mearrádus gáibida ahte gielddas ii leat vejolašvuohta geatnegahttit sámegieloahpahusa buohkaide gustovaš sámegiela oahppoplánaid mielde vuosttaš- ja nuppigielagiidda, ii ge vel sámegielat ohppiide ge go dat šattaši beare garra doaibmabidju, mii maid luvve ohppiin čálalaš oalgegiela oahpahusgáibádusa (ođđadárogielas). Láhkaovdabargguin čuožžu viidáseappot ahte geatnegahttojuvvon sámegieloahpahus, ferte leat eará ii ge nu viiddis go oahpahus sámegiela vuostaš- ja nuppigielplánain. Dat mielddisbuktá ahte bákkolaš oahpahus sámegielas ferte addit ohppiide vejolašvuođa válljet sámegieloahpahusa báikkálaččat mearriduvvon oahppoplána mielde, mii sisdoalu ja viidodaga dáfus lea unnit gáibideaddji go sámegiella vuosttaš- ja nuppigiellan.
        </p>
        <p>
            Dan oktavuođas deaivvadeigga sámediggeráđđi Mikkel Eskil Mikkelsen ja Máhttodepartemeatta stáhtačálli Anja Johansen juovlamánus 2020. Čujuhemiin ahte lea Sámediggi mii mearrida sámegiela oahppoplánaid (oahpahusláhka 6-4§ nubbi lađas), bivddii departemeanta Sámedikki árvvoštallat hábmet dákkár oahppoplána. Sámediggeráđi mielas lea hui movttiidahtti go Deanu gielda mearrida sámegieloahpahusa buohkaide gielddas, ja háliida láhčit gildii, aj buot eará giellahálddašangielddaide mat dahket sullasaš mearrádusa, buoremus eavttuid sámegiela oahpahussii. Sámediggi áigu veahkehit Deanu gieldda hábmet sámegiela oahppoplána buohkaide. Sámediggi ii aŋkke áiggo mearridit oahppoplána sámegielas mii lea láivvit go gustovaš oahppoplána sámegielas. Sámediggeráđis lea mihttu ahte gáibádusat báikkálaččat mearriduvvon oahppoplánat bákkolaš sámegieloahpahussii hálddašanguovlluin, sihkastuvvot konsultašuvnnain maid čađahit ođđa oahppoplána olis.
        </p>
        <p>
            <em type="italic">
                Ovttasbargu Stáhtahálddašeddjiin
            </em>
        </p>
        <p>
            Oahpahussuorggi áigeguovdilis áššiin lea dehálaš ovttasbargat Stáhtahálddašeddjiin. Dán áigodagas lea Sámedikkis leamaš čoahkkin Romssa ja Finnmárkku Stáhtahálddašeddjiin gos earret eará ovdanbukte iežaset čuovgatoardnaáŋgiruššama. Sámediggi ja Romssa ja Finnmárkku Stáhtahálddašeaddji leat ovttamielas nannet ovttasbarggu mánáid ja nuoraid váste.
        </p>
        <p>
            <em type="italic">
                Sámi pedagogalaš fágabeaivvit
            </em>
        </p>
        <p>
            Sámedikkis lea vierru ovttasbargat ja ruhtadit sámi pedagogalaš fágabeivviid juohke nuppi jagi, fárrolaga Statped/ SEAD:in ja Sámi allaskuvllain/ Sámi lohkanguovddážiin. Dát lea hui dehálaš arena sámi oahpaheddjiide mánáidgárddiin ja skuvllain, vásáhusaid lonuheapmái ja fágalaš lasáhusaid oažžumii. 2020 fágabeaivvit lágiduvvo guovtti webináran koronadili dihte, ja čohkkii ollu sámegielat pedagogaid ja earáid miehtá riikka. Sámediggeráđđi Mikkel Eskil Mikkelsen rabai webinára skábmamánu 26. b. 2020. sámedikkis lei dasa lassin sáhkavuorru fágaođasmahttima birra juovlamánu 2. b. 2020, mas fáddán lei bajit oassi – árvvut ja prinsihpat, sámi sisdoallu oahppoplánain ja oahppoplánastruktuvrra rievdadusat.
        </p>
        <p>
            Árbediehtu vuođđooahpahusas – ohcanvuđot doarjja
        </p>
        <p>
            Doarjjaortnega mihttomearri - Árbediehtu vuođđooahpahusas
        </p>
        <list>
            <p type="listitem">
                Oahppoplánaide lea sámi sisdoallu implementerejuvvon
            </p>
        </list>
        <p>
            Doarjjaortnegis lea rabas ohcanáigemearri. Jagi 2020 loahpas lei stáhtus ahte mii leimmet ožžon oktiibuot vihtta ohcama olles jagis, njealje prošeavtta olahedje doarjaga ja okta biehttaluvvui go ii lean siskkobealde ortnega.
        </p>
        <p>
            Sámediggi diehtá ahte muhtin skuvllat eai leat sáhttán ohcat ja álggahit árbevirolaš máhtu prošeavttaid go Covid-19 lea hehtten skuvllaid čađahit prošeavttaid. Garra njoammuneastadeami mearit ja ráddjejumit dagahit váttisin čađahit praktihkalaš bargguid ovttas olggobealde resursaolbmuiguin. Muhtin prošeavttat leat fas maŋŋonan pandemiija geažil go ovtta gaska ledje skuvllat gitta ja bissehii prošeavttaid čađaheami.
        </p>
        <p>
            2021 ođđajagimánus lea ortnet fas almmuhuvvon, rabas ohcanáigemeriin ja ortnegis leat muđui dat seamma vuoruheamit go 2020:s ledje. Ohcamat meannuduvvojit dađi mielde go bohtet. Dán rádjái leat ožžon guokte doarjjaohcama guovtti skuvllas mat leat dál meannudeamis.
        </p>
        <p>
            Oahppobiras ja skuvlaovddideapmi
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Buorit ja oadjebas oahppobirrasat.
            </p>
        </list>
        <p>
            <em type="italic">
                Searvevuohta givssideami vuostá/ partnerskap mot mobbing
            </em>
        </p>
        <p>
            Ráđđehus lea mannan čavčča dahkan mearrádusa viidásetfievrridit našunála searvevuođašiehtadusa givssideami vuostá iešguđetlágan organisašuvnnaiguin, mat galget bidjat fuomášumi ja fokusa psykososiála birrasii mánáide ja nuoraide. Sámediggepresideanta Aili Keskitalo searvvai jođiheddjiidčoahkkimii 2020 čavčča, ja mieđai mearrádussii ahte Searvevuohta givssideami vuostá ferte viidásetfievrriduvvot, ja ahte Sámediggi ain galgá leat mielde dán barggus. Sámediggeráđđi Mikkel Eskil Mikkelsen áigu Sámedikki bealis vuolláičállit njukčamánus ođđa searvevuođašiehtadusa Searvevuohta givssideami vuostá- nammasaš ovttasbarggus.
        </p>
        <p>
            <em type="italic">
                Bargu mánáidforumiin/ ráđiin
            </em>
        </p>
        <p>
            Sámedikki mihttun mánáidforuma/ráđi ásahemiin sámi mánáide min servodagas lea ahte lea dehálaš ahte sin jietna gullo. Mihttun lea maid eastadit givssideami, vai oažžut oadjebas ja buriid oahppanbirrasiid mánáidgárddiin ja skuvllain, ja maiddái vai oažžut máhttovuođu nu ahte nákcet bargat givssideami eastademiin mánáid ja nuoraid gaskka. Plána lei ahte mánáidforum/ráđđi ásahuvvo oktanaga Sámedikki konferánssain givssidanváttisvuođa birra 2020:s, muhto koronapandemiija dihte lea dát bargu maŋiduvvon. Viidáseappot lei plána ahte Sámediggi 2020 čavčča galgá galledit ohppiidráđiiguin sámi skuvllain golmma sámi giellaguovlluin, háhkandihte dieđuid mánáidforuma/ráđi sisdollui. Dát lea maid maŋiduvvon koronadili dihte. Sámediggi álggaha fas barggu nu jođánit go lea vejolaš 2021:s.
        </p>
        <p>
            Oahpponeavvut
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi oahppit ja oahppit geat ožžot sámegiel oahpahusa fidnejit sámi oahpponeavvuid buot golmma sámegillii, buot fágain ja vuođđoskuvlla oahppoplánaid mielde
            </p>
        </list>
        <p>
            <em type="italic">
                Evalueret oahpponeavvoortnega
            </em>
        </p>
        <p>
            Sámediggi lea dán áigodagas čađahan gilvvu ja ráhkadan šiehtadusa Vista Analyse AS, evalueret Sámedikki oahpponeavvoráhkadeami ohcanvuđot doarjjaortnega. Mihttu lea háhkat diehtovuođu mii sihkkarasttašii beaktilis organiserema, hábmema ja hálddašeami oahpponeavvuid ráhkadeapmái doarjjaortnegii ja oahpponeavvuid diehtojuohkimii ja olaheapmái. Evalueren lea okta doaibmabidju Sámedikki oahpponeavvoráhkadeami doaibmaplánas ja bohtosat galget ávkin go mii álgit ođasmahttit plána.
        </p>
        <p>
            <em type="italic">
                Oahpponeavvuid dássi
            </em>
        </p>
        <p>
            Oahpahusdirektoráhtta lea ožžon barggu Máhttodepartemeanttas ásahit doaibmabijuid maiguin buvttada kvalitatiivvalaččat buriid oahpponeavvuid, dasa gullá maid árvvoštallan kvalitehtaeavttuid dárbbu máŋgga fágas, ja dat guoská sihke LK20 S ja LK20. Oahpahusdirektoráhtta lea hábmeme bagadusa oahpponeavvuid kvalitehtii buot fágain ja lea ásahan referánsajoavkku dán bargui. Maŋŋil go Sámediggi gáibidii, de besse Sámi allaskuvla, NetSam ja SÁLAS searvat dán jovkui, mii galgá bearráigeahččat ahte sámi sisdoallu oahppoplánaid ektui vuhtiiváldojit.
        </p>
        <p>
            Doarjagat oahpponeavvoráhkadeapmái – ohcanvuđot doarjja
        </p>
        <p>
            Doarjjaortnega mihttomearri - oahpponeavvuid ovddideapmi:
        </p>
        <list>
            <p type="listitem">
                Sámediggi ovddida buot fágain sámegiel oahpponeavvuid mat heivejit vuođđooahpahusa oahppoplánaide.
            </p>
        </list>
        <p>
            Sámedikkis lea ovddasvástádus čuovvulit oahpponeavvoprošeavttaid maidda juolluda doarjaga. Jahkásaš raporteremiid olis lea dáhpi doallat jahkásaš ovttasbargočoahkkimiid doarjjaoažžuiguin geain leat eambbo go njealje oahpponeavvoprošeavtta jođus. Ođđajagi- ja guovvamánus leat doallan jahkásaš ovttasbargočoahkkimiid Aajege/Trøndelága fylkkasuohkaniin, Davvi Girjjiin, Solum forlag:in, ČálliidLágádusain, ABC-compnay E-skuvllain.
        </p>
        <p>
            Dál leat oktiibuot 76 oahpponeavvodoarjjaášši mat leat jođus ja daidda lea buorrin 85 mill. ruvnno. Doarjja mákso dađi mielde go prošeavttat gárvánit. Stáhtusraporteremat doarjjaoažžuin muitalit ahte muhtin ráje prošeavttain leat maŋŋonan áigemeriid ektui. Sivat maŋŋonemiide leat nu mot Sámediggi lea ovdal ge vásihan, ahte leat váilevaš resursaolbmot, ja lea áddjás bargu rekrutteret ođđa olbmuid ovdánahttinbargguide. Okta ođđa sivva mii dagaha prošeavttaid ovdáneami ektui lea koronadilálašvuohta ja dat garrá gáržžideamit mat dan olis leat mearriduvvon servodahkii. Johtin- ja deaivvademiid ráddjejumit goazahit prošeavttaid ovdáneami ja ovdánahttinbargu manná hilljáneappot go muđui.
        </p>
        <p>
            Čállinproseassas lea dakkár bargu masá dárbbaša inspirašuvnna ja rávvagiid earáin ja doarjjaoažžuid vásáhus covid-19 áigodagas lea ahte digitáladeaivvadeamit eai lokte ovdánahttinmotivašuvnna seamma bures go fysalaš deaivvadeamit. Leat maiddái barggut maid eai leat beassan čađahit covid-19 dihte, nu movt omd. jietnabáddemiid. Dál dáhpáhuvvá resursaolbmuid rekrutteren eanas telefovnna ja digitála gulahallan reaidduid bokte.
        </p>
        <p>
            Doarjjaoažžut geain leat prošeavttat mat leat maŋŋonan buktet Sámediggái ohcamiid daid ektui, ja mii leat vuordime ohcamiid buot viđa namuhuvvon doarjjaoažžus. Dieđut dán rádjái čájehit ahte prošeavttat mat leat maŋŋonan ja maid lea dárbu árvvoštallat bissehit ja loahpahit, leat eanas lulli- ja julevsámegielprošeavttat. Earret eará Riikadárkkisteaddji guorahallamiid (sámi oahpahusa birra), dihte lea ráđđi mearridan ahte sii politihkalaš dásis meannudit maŋidit áigemeriid meannuduvvot sámediggeráđis.
        </p>
        <p>
            Oahpponeavvuid rámmašiehtadus
        </p>
        <p>
            Sámediggi čálii juovlamánu 2020 rámmašiehtadusa Davvi Girji OS:in, gos min ulbmil lea diŋgot digitála oahpponeavvuid 1.- 10. jahkecehkiide fágii sámegiella vuosttašgiella. Diibmá diŋguimet oahpponeavvuid 1.- 2. jahkecehkiide ja dat galget gárvánit juovlamánu 2021. Sámediggi lea dál bargame nuppi diŋgojumiin, mii gusto 3.- 4. jahkecehkiide. Bargu ráhkkanit ja čađahit ođđa almmolaš gilvvu háhkandihte nuppi sullasaš rámmašiehtadusa ii leat vel álggahuvvon.
        </p>
        <p>
            <em type="italic">
                Oahppomateriálaid almmuheapmi vahkku 6
            </em>
        </p>
        <p>
            Guovvamánu 5. b. 2021 searvvai sámediggeráđđi Mikkel Eskil Mikkelsen
            <span type="quote">
                «Sexa ja politihkka»
            </span>
        searvvi almmuheapmái davvisámegielat oahpahusmateriálas
            <span type="quote">
                «Vahkku 6»
            </span>
        nuoraidceahki váste, man Sámediggi lea dorjon. Dát lea nuvttá oahpahusmateriála mii lea seksuálaoahpu birra vuođđoskuvllas. Materiála fáttát leat čadnon áigeguovdilis gelbbolašvuođamihttomeriide. Materiálas lea oahpaheaddjebagadus ja iešguđetlágan fáttát, bargobihtát ja hárjehusat ohppiide. Sámediggi lea 2019 rájes vuoruhan doarjagiid oahpponeavvuid buvttadeapmái mat galget eastadit givssideami, gárrenmirkogeavaheami, veahkaválddi ja illastemiid, ja gokčat fágaidrasttildeaddji fáttáid álbmotdearvvašvuohta ja eallimis birget, ja demokratiija ja mielborgárvuohta. 2020 rájes leat almmuhuvvon 3 oahpponeavvu mat leat dáid fáttáid birra, ja 2021:s galget almmuhuvvot vel 2 ođđa. Sámediggi lea duhtavaš bohtosiin ná guhkás, ja sávvá ahte skuvllat váldet atnui dáid oahpponeavvuid.
        </p>
        <p>
            Váldi, ovddasvástádus ja rollat alit oahpus ja dutkamis
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámedikkis lea duohta váldi sámi alit oahpus ja dutkamis lágaid ja láhkaásahusaid bokte, ja konsultašuvnnaid bokte.
            </p>
        </list>
        <p>
            <em type="italic">
                Proseassaid stáhtus
            </em>
        </p>
        <p>
            Sámediggi lea reivve bokte guovvamánu 1. b. 2021 bivdán dieđuid proseassaid stáhtusis ođđa lágaid barggus universitehtaide ja allaskuvllaide ja stivrendieđáhussii. Máhttodepartemeanta ii leat vuos vástidan midjiide.
        </p>
        <p>
            <em type="italic">
                Konsultašuvnnat
            </em>
        </p>
        <p>
            Sámediggi ja Máhttodepartemeanta leat konsulteren 2021 juolludusreivviid birra Sámi allaskuvlii, UiT Norgga árktalaš universitehtii ja Davvi universitehtii. Sámediggi lea duhtavaš go Máhttodepartemeanta vuosttaš geardde evttohii sierra kapihttala ovttasbarggu birra ja earenoamáš bargguid birra mat gusket sámi oahpuide. Lei ovttamielalašvuohta lasihit čuovvovaččat reivii mii manná UiT Norgga árktalaš universitehtii: “
            <em type="italic">
                Departemeanta čujuha dasa ahte lea dárbu oažžut eanet vuođđoskuvlaoahpaheaddjekandidáhtaid geain lea sámegiella fágan geat sáhttet oahpahit sámegiella nuppigielaohppiid. Go juo UiT lea áidna dál mii fállá vuođđoskuvlaoahpaheaddjeoahpu mas lea davvisámegiela oahppu fágan nuppigielaoahpahusas, de vuordá departemeanta ahte universitehta nanne rekrutterenbarggu earenoamážit dán oahppofálaldagas
            </em>
        .”
        </p>
        <p>
            Rekrutteren sámi alit ohppui ja dutkamii
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Eanet mánáidgárde- ja vuođđoskuvlaoahpaheaddjit geain lea sámi giella- ja kulturgelbbolašvuohta.
            </p>
        </list>
        <p>
            Stipeanda alit ohppui – ohcanvuđot doarjja
        </p>
        <p>
            Doarjjaortnega mihttomearri - stipeanda alit ohppui:
        </p>
        <list>
            <p type="listitem">
                Eanet mánáidgárde- ja vuođđoskuvlaoahpaheaddjit geain lea sámi giella- ja kulturgelbbolašvuohta.
            </p>
        </list>
        <p>
            Mii leat ožžon 66 ohcama stipendii alit ohppui 2021 giđđalohkanbadjái. 62 leat ožžon stipeandda ja 4 leat meannudeamis. 2021 giđđii leat juolluduvvon stipeanddat oktiibuot 1 365 000 ruvnno. 2021 giđđalohkanbaji dássážii juolluduvvon stipeanddat juhkkojuvvojit ná vuoruhemiid mielde:
        </p>
        <list>
            <p type="listitem">
                Mánáidgárdeoahpaheaddjeoahppu, 7 stipeandda
            </p>
            <p type="listitem">
                Sámi mánaidgárdeoahpaheaddjeoahppu, 5 stipeandda
            </p>
            <p type="listitem">
                Sámi vuođđoskuvlaoahpaheaddjeoahppu 1-7, 14 stipeandda
            </p>
            <p type="listitem">
                Sámi vuođđoskuvlaoahpaheaddjeoahppu 5-10, 13 stipeandda
            </p>
            <p type="listitem">
                Vuođđoskuvlaoahpaheaddjeoahppu mas lea sámegiella fágan 1-7, 4 stipeandda
            </p>
            <p type="listitem">
                Vuođđoskuvlaoahpaheaddjeoahppu mas lea sámegiella fágan 5-10, 6 stipeandda
            </p>
            <p type="listitem">
                Lektoroahppu 8-13, 10 stipeandda
            </p>
            <p type="listitem">
                Viidásetoahppu sámegielas studeanttaide geat leat geargan oahpaheaddjioahpuin, 1 stipeanda
            </p>
            <p type="listitem">
                Fidnofágaoahpaheaddjeoahppu, 1 stipeanda
            </p>
            <p type="listitem">
                PPO, 1 stipeanda
            </p>
        </list>
        <p>
            Árbediehtu
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Árbediehtu deattuhuvvo máhttovuogádahkan eará máhtu lassin
            </p>
        </list>
        <p>
            Ohcan oažžut almmolaš PhD Sámedikki ja boahtteáiggi hálddašeami árbedieđus nu go namuhuvvon 2019 ja 2020 sámediggebušeahtain, lei válmmas sáddejuvvot Norgga dutkanráđđái go ohcanvejolašvuohta rahppui guovvamánu 2021. Skábmamánu 18.b.2020 bissehuvvui proseassa, ja ohcan dan sivas ii sáddejuvvo Norgga dutkanráđđái. Proseassa ii boađe joatkkašuvvot, go bargi guhte lei bargame dáinna áššiin Sámedikki ovddas, geassádii proseassas bissehanmearrádusa dihte. Sámediggi lea bidjan johtui barggu hábmet ollislaš gelbbolašvuođaovddidanplána, mas maiddái árbediehtu lea mielde.
        </p>
        <p>
            Sámi perspektiivva implementeren alit ohppui ja dutkamii
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi perspektiiva lea implementerejuvvon buot relevánta oahpuide ja dutkamiidda
            </p>
        </list>
        <p>
            <em type="italic">
                Čoahkkin Innlandet allaskuvllain
            </em>
        </p>
        <p>
            Sámediggeráđis Mikkel Eskil Mikkelsenis lei juovlamánu 2. b. 2020 čoahkkin Innlandet allaskuvllain, ságastallandihte earret eará movt sámi sisdoalu seailluhit allaskuvlla profešuvdnaoahpus.
        </p>
        <p>
            <em type="italic">
                Čoahkkin Davvi universitehtain
            </em>
        </p>
        <p>
            Sámediggeráđis Mikkel Eskil Mikkelsenis lei čoahkkin Davvi universitehta rektoráhtain ođđajagimánu 8. b. 2021. Čoahkkimis digaštallojuvvo ovttasbargomállet, ja soabadedje ahte sis galgá leat formaliserejuvvon ovttasbargu gaskkal rektoráhta ja sámediggeráđi.
        </p>
        <p>
            <em type="italic">
                Čoahkkin Sámi allaskuvllain
            </em>
        </p>
        <p>
            Sámediggeráđis Mikkel Eskil Mikkelsenis lei čoahkkin Sámi allaskuvlla rektoráhtain ođđajagimánu 13. b. 2021. Čoahkkima fáddá lei gelbbolašvuođa- ja dutkandárbu. Sohppojuvvui ahte ásahit eanet formálalaš ovttasbarggu mas leat jahkebeallásaš čoahkkimat gaskkal rektoráhta ja sámediggeráđi, ja maiddái ahte šiehtadit fásta hálddahuslaš čoahkkimiid institušuvnnaid gaskka.
        </p>
        <p>
            <em type="italic">
                WINHEC-čoahkkin
            </em>
        </p>
        <p>
            Sámediggi searvvai skábmamánu 24.- 26. b. 2020 jahkásaš WINHEC-čoahkkimii, WINHEC World Indigenous Nations Higher Education Consortium. Čoahkkin lágiduvvui Australias, Teams bokte.
        </p>
        <p type="title">
            4 Areálat, biras ja dálkkádat
        </p>
        <p>
            Servodatmihttu:
        </p>
        <list>
            <p type="listitem">
                Árbevirolaš sámi guovlluid areálat ja luondduresurssat hálddašuvvojit dainna jurdagiin ahte sihkkarastojuvvo boahttevaš sohkabuolvvaide eallinvuođđu ja vejolašvuohta bisuhit ja ovddidit sámi kultuvrra, ealáhusdoaimmaheami ja servodateallima.
            </p>
        </list>
        <p>
            Areálahálddašeapmi
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi ealáhusaid, kultuvrra ja servodateallima luondduvuođus lea sihkkarastojuvvon buot plánemiin, ja Sámediggi lea deaŧalaš eavttuidbiddji ja konsultašuvdnabealli areálahálddašeames.
            </p>
        </list>
        <p>
            <em type="italic">
                Webinára finnmárkkulága ja Finnmárkkukommišuvnna raporta birra Kárášjoga ektui
            </em>
        </p>
        <p>
            Sámediggeráđđi doalai ođđajagimánu 22. b. 2021 oktasaš webinára Sámedikki áirasiidda ja Romssa ja Finnmárkku fylkkadiggeáirasiidda finnmárkkulága ja Finnmárkkukommišuvnna raporta birra Kárášjoga ektui.
        </p>
        <p>
            Luondduresurssat
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Ávkkástallan sámi guovlluid luondduresurssaiguin dáhpáhuvvá dakkár vugiin mii fuolaha sámi vuoigatvuođaoamasteddjiid ja báikegottiid beroštusaid ja vuoigatvuođaid, ja dávista riikkaidgaskasaš álbmotriektái.
            </p>
        </list>
        <p>
            <em type="italic">
                Foldvik elfápmorusttet – ii sohppojuvvon konsešuvnna birra
            </em>
        </p>
        <p>
            Sámediggi ovddidii 2016:s vuostecealkámuša nedre ja Øvre Foldvik kraftverk huksemii Gratangen suohkanis, boazodoalu ollislaš noađuheami vuođul. Grovfjord orohat lea vuostá regulerema Foldvikvatnetis, muhto dat eai leat konsulteren konsešuvnna birra Oljo- ja Energiijadepartemeanttain (OED). Dan vuođul go OED vuosttaš vuorus biehttalii. Sámediggi čađahii 2017:s konsultašuvnna NČE:in mas Sámediggi ii dorjon elfápmorusttega huksema. NČE attii maŋŋá lobi hukset Nedre ja Øvre Foldvik kraftverk. OED biehttalii ohcama 2019:s boazodoalu, luondduvalljodaga ja asttuáiggeeallima vuhtii váldima vuođul. Gratangen suohkan, Småkraft AS, Foldvik Grunneierlag Sameie, ja Gratanglaks AS/Astafjord Smolt AS/Astafjord Slakteri AS leat váidán biehttaleami. Sámediggi čađahii konsultašuvnna OED:in 2020:s mas ii olahuvvon ovttamielalašvuohta das ahte konsešuvdna sáhttá addojuvvot. Foldvik kraftverk:ii addojuvvui konsešuvdna maŋŋá gonagaslaš resološuvnna bokte. Sámediggi diehtá dan birra ahte orohahkii lea fállojuvvon konsultašuvdna OED beales biras, fievrrideami ja rusttetplána birra. Dát plána mii ferte dohkkehuvvot ovdal huksema, ii leat vuos meannuduvvon.
        </p>
        <p>
            Luondduvalljodat
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Luondduvalljodaga suodjaleapmi addá nana vuođu sámi kultuvrii ja ealáhusdoaimmaheapmái. Suodjalanguovlluid hálddašeapmi váldá vuođu suodjaluvvon guovlluid árbevirolaš geavaheamis, ja dahká vejolažžan joatkit dákkár geavaheami.
            </p>
        </list>
        <p>
            <em type="italic">
                Álbmotmeahccekonferánsa ja čoagganeapmi Sámedikki nammadan lahtuide suodjalanguovlostivrrain
            </em>
        </p>
        <p>
            Sámediggeráđđi Silje Karine Muotka ja politihkalaš ráđđeaddi Maja Kristine Jåma searvvaiga álbmotmeahccekonferánsii guovvamánu 16. b. 2021. Čoagganeapmi lei digitála koronadili geažil. Čuovvovaš beaivvi, guovvamánu 17. b. dollojuvvui digitála čoagganeapmi Sámedikki nammadan lahtuide suodjalanguovlostivrrain. Sámediggeráđi čilgehus suodjalanprinsihpaid, ortnega evaluerema birra báikkálaš hálddašeami ektui suodjalanguovlluin ja fápmoteknihkaid háldema birra, ledje fáddán čoagganeamis.
        </p>
        <p>
            <em type="italic">
                Bargu sámediggeráđi čilgehusain suodjalanprinsihpaid birra
            </em>
        </p>
        <p>
            Barggu oktavuođas sámi suodjalanprinsihpaid čilgehusain, lei sámediggeráđis Silje Karine Muotka ja politihkalaš ráđđeaddis Maja Kristine Jåma digitála čoahkkin Lyngsalpan eanadatsuodjalanguovllu stivrrain guovvamánu 8. b. 2021. Seamma beaivvi dollojuvvojedje čoahkkimat Ittunjárga/Rendalen ja Lahkko-Lakselvdal/Lyngsdal orohagaiguin, ja guohtuma geavaheddjiin, gullan dihtii sin vásihusaid birra suodjalanguovlluid báikkálaš hálddašeami ektui.
        </p>
        <p>
            Dálkkádat
        </p>
        <p>
            Sámediggi attii ođđajagimánu 29. b. 2021 cealkámuša Birasdirektoráhtii dan nuppi árvalussii ON Dálkkádatpanela (IPCC) váldoraportta ektui váikkuhusaid, heivehemiid ja raššivuođa birra, mii lea áššedovdiid ja eiseválddiid kommenterenvuorus. Kapihttalis 13 Eurohpá birra leat máŋggat referánssat čoavddasániide nugo álgoálbmogat, sámit ja boazodoallu. ON dálkkádatpanela árvvoštallá dieđalaš girjjálašvuođa buvttadeami. Raporttat ON dálkkádatpanelas leat deaŧaleamos fágalaš vuođđun dálkkádatrievdamiid birra riikkaidgaskasaš dálkkádatšiehtadallamiin ON dálkkádatkonvenšuvnna vuolde.
        </p>
        <p type="title">
            5 Ealáhusat
        </p>
        <p>
            Servodatmihttu:
        </p>
        <list>
            <p type="listitem">
                Sámi guovlluin galget leat nana ealáhusat mat ovddidit ja bisuhit eallinfámolaš sámi servodaga.
            </p>
        </list>
        <p>
            <em type="italic">
                Interreg
            </em>
        </p>
        <p>
            Interreg Aurora lea ođđa namma dain main ovdal lei namma Interreg Davvin, Kolarctic ja Interreg nordlig periferi og arktisk. Sámediggi searvá Interreg ođđa prográmma ráhkadeapmái. Bargu lea juogaduvvon válljejuvvon ođđa prográmma áŋgiruššansurggiide. Áŋgiruššansuorggit lea válljejuvvon ja leat:
        </p>
        <list>
            <p type="listitem">
                PO 1 A smarter Europe by promoting innovative and smart economic transformation.
            </p>
            <p type="listitem">
                PO 2 A greener, low-carbon Europe by promoting clean and fair energy transition, green and blue investment, the circular economy, climate adaptation and risk prevention and management
            </p>
            <p type="listitem">
                PO 4 A more social Europe implementing the European Pillar of Social Rights.
            </p>
        </list>
        <p>
            Válljejuvvon áŋgiruššansurggiin leat sierra bargojoavkkut, ja Norgga, Ruoŧa ja Suoma beale sámedikkit leat juogaduvvon dáid iešguđege sub-joavkkuid gaskka. Vahkkosaččat leat oktiiordnenčoahkkimat sihkkarastin dihtii ahte sámi sisdoallu prorgámma ođđa prográmmaáigodahkii ráhkaduvvo.
        </p>
        <p>
            Sámediggeráđi Silje Karine Muotka ja politihkalaš ráđđeaddi Eirik Larsen searvvaiga skábmamánu 23. b. 2020 bargojoavkku nuppi čoahkkimii maid Sámi Parlamentáralaš Ráđđi lea ásahan ođđa Interregprográmma 2021-2017 ráhkadeami oktavuođas. Čoahkkimis bođii ovdan ahte Sámediggi Norgga bealde lea bidjan stuorra bargiidresurssaid ođđa Interregprográmma hábmemii. Sohppojuvvui ahte sámi ealáhusat loktejuvvojit Interregbarggus ja sámi kultuvrras ja kulturárbbis mas earret eará hutkás ealáhusat leat gessojuvvon sisa. Okta eará bealli gessojuvvui ovdan lei viidáset doalvut barggu digitaliserema geavahemiin nannen dihtii sámi giela.
        </p>
        <p>
            Jearahallaniskkadeapmi lea čađahuvvon earret eará Interreg-berošteddjiid (vejolaš ohcciid) gaskkas dan birra maid sii livčče vuoruhan boahttevaš čieža jagis. Sin gaskkas ledje maiddái muhtun sámi aktevrrat geat vástidedje. Golbma fáttá, maid birra jerrojuvvui, vuoruhedje smávva- ja gaskastuoro doaimmaid gilvonávccaid ja gelbbolašvuođa, dutkama ja innovašuvnnaid ja digitaliserema geavaheami.
        </p>
        <p>
            Golbma prográmma leat ráhkadahttán sosioekonomalaš analysa mii čájeha ovdáneami prográmmasurggiin Norggas, Ruoŧas ja Suomas ođđajagimánus 2021. Iskkadeapmi ja dát raporta lea vuođđun prográmma mihttomeriid viidáset vuoruheapmái.
        </p>
        <p>
            Sámedikkiin lei čoahkkin guovvamánu 3. b. 2021 Norgga, Ruoŧa ja Suoma departemeanttaiguin main lea ovddasvástádus Interregprográmmain. Čoahkkimii serve maidddái Interreg Aurora koordináhtorat. Sámedikkit ohcaledje vejolašvuođa rahpat ollu smávva doaimmaid boahtte Interregáigodagas, bisuhit sámi stivrenkomitea ja bisuhit dáláš guovllu oasseguovllus Interreg Sápmi. Departemeanttat ledje positiiva ságastallat dan birra ja oktasaš prográmmakomitea dahká loahpalaš mearrádusa guovvamánus 2021. Sámedikkit evttohedje maiddái loktet Norgga Interregoasi doarjagis 50 proseanttas 65 prosentii, nugo lea EU-riikkain.
        </p>
        <p>
            <em type="italic">
                Gulahallančoahkkin Stáhtahálddašeddjiin
            </em>
        </p>
        <p>
            Sámediggi ja Stáhtahálddašeaddji sohpe čakčat 2020 doallat gulahallančoahkkimiid juohke jahkebealis. Vuosttaš čoahkkin dollojuvvui ođđajagimánu 29. b. 2021, gos Stáhtahálddašeaddji muitalii iežas áŋgiruššansurggiid birra. Ságastuvvui maiddái pandemiijadili birra, ja dasto eanadoalu, boazodoalu, vuođđooahpahusa ja Váibmogiela birra.
        </p>
        <p>
            <em type="italic">
                Bargobádji
            </em>
        </p>
        <p>
            Ráđđehus ovddida juohke jagi stuorradiggedieđáhusa Stuorradiggái sámi giela, kultuvrra ja servodateallima birra. Dán jagi fáddán lea Ealli sámi báikegottiid ealáhusvuođu birra. Dieđáhusbarggu proseassa álggahuvvui čakčat 2020. Guovvamánus 2021 lágiduvvui digitála bargobádji masa ealáhuseallin searvvai. Guossit ledje bovdejuvvon ja sii dolle sáhkavuoruid iešguđege fáttáid birra. Sámi aktevrrat ledje earret eará Tech Mindset, Dáiddadállu ja mátkeealáhusaktevra Ellinor Guttorm Utsi, ja sámi guovlluid gielddaid ja fylkagielddaid ovddasteaddjit. Stuorradiggedieđáhus sáddejuvvo Stuorradiggái geassemánu 2021 álggus. Sámediggi oaivvilda ahte oassin soahpamis ođđa bušeahttaortnega birra, de galgá dieđáhus meannuduvvot Stuorradikkis giđđasešuvnnas. Guokte maŋimuš dieđáhusa eai leat ovddiduvvon giđđasešuvnnas, ja maid sámediggeráđđi lea cuiggodan ollu gerddiid.
        </p>
        <p>
            Vuođđoealáhusat
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Vuođđoealáhusat seailudit sámi kultuvrra, giela ja eallinvuogi.
            </p>
        </list>
        <p>
            Eanadoallu
        </p>
        <p>
            Sámediggeráđi Silje Karine Muotkas lea juovlamánu 16. b. 2020 leamaš čoahkkimat cealkámuša birra eanadollošiehtadussii Romssa boanddaidservviin, Finnmárkku boanddaidserviin, Norlándda Boanddaid- ja smávvadálolaččaid servviin ja Finnmárkku Boanddaid- ja smávva dálolaččaid servviin. Čoahkkimiin lea sámediggeráđđi maiddái ovddidan iežas vuoruhemiid organisašuvnnaide. Organisašuvnnat ja Sámediggi leat oalle guhkás ovttaoaivilis ollu čuoggáid ektui, earret eará einnostahtti eanadoallopolitihka sihkkarastimis, gánnáhahttivuođa buorideamis ealáhusas, groavvafuođarvuđot buvttademiid vuoruheamis, viidásetreidenrusttegiid bisuheamis eanadoalus, ja buoret ruhtadanortnegiid luovusdoaibmanávehii sirdimis ovdal jagi 2034.
        </p>
        <p>
            Mariidnaealáhusat
        </p>
        <p>
            Juovlamánu 7. b. 2020 čađahii sámediggeráđi Silje Karine Muotka konsultašuvnna Dálkkádat- ja birasdepartemeanttain (DBD) anadromalaš luossabivddu regulerenevttohusa birra áigodahkii 2021-2025.
        </p>
        <p>
            Sámediggi oaivvildii ahte regulerenevttohus ii lean dohkálaš bures čielggaduvvon, ja ahte govttolaš noađđejuohku regulerendoaibmabijuin ii lean dahkkojuvvon, mii maiddái guoskkai álbmoálbmotvuoigatvuođaide ja ávnnaslaš kulturvuđđui. Sámediggeráđi Silje Karine Muotka čujuhii ahte oktilaččat dahkkojuvvojit mearrádusat eará suorggis mat leat vahágin luonddulussii, ja ahte Sámediggi, beroškeahttá buot čoahkkimiin ja konsultašuvnnain, ii leat lihkostuvvan.
        </p>
        <p>
            Sámediggi háliida oažžut ruovttoluotta 2008 guolástanáiggiid ja háliida oažžut dáhkádusa bivdoáiggiid máhcaheamis go de lea vejolaš. Sámediggeráđi Silje Karine Muotka ohcalii maiddái sirdinortnega guolásteddjiid várás sámi guovllus. Sámediggi oaivvilda maiddái ahte berrešii váldojuvvot buhtadusortnet guolástusa várás sámi guovllus, doppe gos addojuvvo ekonomalaš doarjja reaidduid oastimii nuppástusa oktavuođas guolástusas. Dákkár ortnega sáhtášii Sámediggi álggahit, muhto dasa ferte Sámegikki bušeahtta/juolludusat duohtavuođas lasihuvvot. Fáddá ekonomalaš sirdinortnegis váldojuvvo ovdan sierra čoahkkimis, dalle go KLD lea iskan vejolašvuođa dákkár juolludusa ektui, ovttasbarggu bokte Ealáhus- ja guolástusdepartemeanttain (EGD). KLD lei ovttaoaivilis ahte sáhttá árvvoštallojuvvot lasihit bivdoáiggi mearrasámi guovlluin dalle go nálledilli dan suovvá. Sámediggi doarjjui evttohusa bivdogildosis 100-meterávadagas johkanjálmmiin. Konkluderejuvvui ahte bealit eai leat olahan ovttamielalasvuođa dán čuoggás.
        </p>
        <p>
            Guollebivddu regulerema oktavuođas 2021:s, lea sámediggeráđđi Silje Karine Muotka čađahan konsultašuvnna Ealáhus- ja guolástusdepartemeanttain (EGD) juovlamánu 15. b. 2020. Doppe sohpe bealit ahte regulerenáššiin galggašii erenoamážit oainnusmahttit váikkuhusaid guolasteddjiide mearrasámiriekteguovllus (SFR-buovlu), ja ahte Guolástusdirektoráhtii 2021:s seamma dásis go 2020:s sierra dieđihuvvo ahte dát galgá vuhtii váldojuvvot ja oainnusmahttojuvvot boahttevaš regulerenproseassain.
        </p>
        <p>
            Konsultašuvnnas fanasbivdoeari sturrodaga birra Riddobivdearis, evttohii Sámediggi bajidit Guolástusdirektoráhta bivdoearreevttohusa guđa tonnas logi tonnii dorski. Riddobivdoearrin mearriduvvui gávcci tonna. Sámediggi ovddidii dievasčoahkkinmearrádusas ahte báldá (blåkveite) bivdofatnasat galge juogaduvvot golbman bivdoearrejoavkun: 0-13,99 m., 14-19,99 m. og 20-27,9 m, amas eai unnimus fatnasat dárbbaš gilvalit stuorát fatnasiiguin mat servet. Departemeanta čujuhii ahte lea unnán ulbmillaš dieinna lágiin juohkit, ii ge oaidnán ákka rievdadit.
        </p>
        <p>
            Sámediggi válddii ovdan konsultašuvnnas ahte reahkatrolabivdogielddus Deanu- ja Porsáŋggu vuonas bisuhuvvo, ja erenoamážit guovlluin go unnimus báikkálaš fatnasat bivdet reappáid merddiiguin. Departemeanta čujuhii ahte dat plánejit rahpat geahččalanbivddu vai sáhttit registreret rašis habitáhtaid gávdnoma, ja ahte Guolástusdirektoráhta oaidná ahte dát geahččalanbivdu sáhttá buktit buori máhtu das movt reahkanálli reagere bivdui. Departemeanta čujuhii ahte hálddašeapmi dárkilit áigu čuovvulit dán geahččalanbivddu áiggis ovddas guvlui.
        </p>
        <p>
            Sámediggi ovddidii maiddái evttohusa ahte bidjat sierra makreallabivdoeari 5 000 tonna, riddobivdofatnasiidda mat leat vuollel 15 mehtera, nugo dahkkojuvvui 2014:s. EGD ii biehttalan Sámedikki evttohusa, muhto háliidii eanet čielggasvuođa áššis, ja dalle movt Sámedikki evttohus galggai doaibmat geavahusas. Sámediggi ja EGD sohpe ahte departemeanta ja Sámediggi galge geahčadit ášši 2021:s, ja vejolaččat ovddidit ášši reguleremiidda 2022:s.
        </p>
        <p>
            Sámediggi lea ain kritihkalaš sihke gávpejohtogáibádusa atnui váldimii ja bajideapmái gonagasreabbábivddus. Sámediggi ovddidii dattetge evttohusa ahte buot dietnasat vuođđoealáhusain galge váldojuvvot mielde gávpejohtogáibádussii.
        </p>
        <p>
            Bealit sohpe ahte dienas mearraluossabivddus ain galgá leat mielde gávpejohtogáibádusas gonagasreabbábivddus. Bealit baicce eai soahpan ahte dienas eará vuođđoealáhusain livččii maiddái galgan leat mielde gávpejohtogáibádusas ja kvalifiseren gonagasreabbábivdui.
        </p>
        <p>
            Konsultašuvnnain čujuhii Sámediggi maiddái ahte sihke Sámediggi ja fylkkat davvin leat fuolas resurssain mat leat olámuttus Vuotnaguolástanlávdegotti bargui ja čállingoddái. EGD lohpidii geahčadit ášši, ja ovttas Sámedikkiin gávdnat čovdosiid mat gusket Vuotnaguolástanlávdegotti čállingoddedoaimma ruhtadeapmái.
        </p>
        <p>
            Sámediggi válddii ovdan maiddái Brexit-proseassa EGD:in, ja sávai ahte Sámediggi beasašii čuovvut guollebivdoeriid ja resursajuogadeami proseassain ja mearrádusain. Sámedikki bealis čujuhuvvui maiddái ahte sámit leat EO áidna álgoálbmot, ja lea deaŧalaš ahte sámit gozihuvvojit dáin šiehtadallamiin. Sámediggi čujuhii dás riektemearrádussii ja dupmui Riikkaidgaskasaš duopmostuolus Haag:s 1952 guolástusáššis Stuorrabritannia ja Norgga gaskka. Duomus oaččui Norga doarjaga ássama geažil ja go álbmot rittus ja vuonain galgá guolástit ja oažžut birgejumi iežaset guolleresurssain. Departemeanta dovddahii dás ahte áigu čuovvulit dán proseassa buoremus vejolaš vuogi mielde, ja buoremusat ávkin sihke sámiide ja nationála beroštumiide.
        </p>
        <p>
            Boazodoallu
        </p>
        <p>
            <em type="italic">
                Čoahkkin Romssa ja Finnmárkku stáhtahálddašeddjiin
            </em>
        </p>
        <p>
            Sámediggeráđis Silje Karine Muotkas lea leamaš gulahallančoahkkin juovlamánu 7. b. 2020 Romssa ja Finnmárkku stáhtahálddašeddjiin (ovddes fylkamanni) boazodoalu birra. Čoahkkima ulbmilin lea lonohallat vásihusaid, muitalit áigeguovdilis áššiid birra ja láhčit lagat ovttasbarggu. Sámediggi válddii ovdan diimmáš guohtonroasu, čilgii boazodoallaláhkalávdegotti birra, Sámedikki cealkámuša birra boazodoallošiehtadussii ja dorjjaortnegiid birra vuođđoealáhusaide boazodoallu. Bealit eai ollen hupmat buot čuoggáid birra ja danne lei ođđa čoahkkin ođđajagimánu 8. b. 2021, masa sámediggeráđi Hans Ole Eira searvvai. Dán čoahkkimii searvvai maiddái Norgga Boazosápmelaččaid Riikasearvi (NBR). Boraspiriid, gaskaboddosaš ráfáiduhttimiid birra boazoguohtumiid ektui ja boazologu geahpedeami birra ságastuvvui dán čoahkkimis. Sohppojuvvui ahte dollojuvvo lassečoahkkin boraspiriid birra.
        </p>
        <p>
            <em type="italic">
                Seminára dásseárvvu ja bearašperspektiivva birra boazodoalus
            </em>
        </p>
        <p>
            Boazodoalloriektelávdegotti čállingoddi lea lágidan seminára dásseárvvu ja bearašperspektiivva birra boazodoalus. Semináras ledje 35 oasseváldi, lassin birrasii 17 geahčči. Semináras lei joavkobargu sierralágan bargguiguin joavkkuide. Semináras lei nana áŋgiruššan ja bohte ollu buorit cealkámušat. Ráhkaduvvo semináraraporta, mii sáddejuvvo viidáseappot boazodoalloláhkalávdegoddái.
        </p>
        <p>
            <em type="italic">
                Sámedikki cealkámuš boazodoallošiehtadussii
            </em>
        </p>
        <p>
            Sámediggeráđi Silje Karine Muotka ovdan buvttii Sámedikki cealkámuša boazodoallošiehtadussii Eanadoallo- ja biebmodepartementii (EBD). Dasa lassin problematiserii sámediggeráđđi Sámedikki hedjonan váikkuhanfámu ealáhuspolitihkalaš áššiin maŋimuš jagiin. EBD čujuhii ahte Sámediggi lea áicin šiehtadallamiin ja diimmáš boazodoallošiehtadusa rámma lasihuvvui.
        </p>
        <p>
            <em type="italic">
                Konsultašuvnnat plána- ja huksenlága bagadusa birra
            </em>
        </p>
        <p>
            Sámediggi lea konsulteren plána- ja huksenlága bagadusa ja boazodoalu birra, maid Eanadoallo- ja biebmodepartemeanta lea ráhkadan. Sámediggi lea iežas cealkámušas earret eará deattuhan árbedieđuid, láhčima mielváikkuheapmái ja ahte konsultašuvnnat galget čađahuvvot buriin jáhkuin. Bealit sohpe Sámedikki buot árvalusaid ektui.
        </p>
        <p>
            <em type="italic">
                Boazodoalloriektelávdegoddi
            </em>
        </p>
        <p>
            Juovlamánus dollojuvvui lávdegoddečoahkkin gos fáddán lei eanamolsunriekti, mii lea áigeguovdil boazodoalu areálavuoigatvuođaid nannemis. Sámedikki dievasčoahkkimii dollojuvvui seminára lávdegotti barggu birra, gos sámediggepresideanta Aili Keskitalo, Eanadoallo- ja biebmodepartemeantta stáhtačálli, Norgga Boazosápmelaččaid Riikasearvvi jođiheaddji ja boazoláhkalávdegotti jođiheaddji dolle sáhkavuoru. Lávdegotti oasseváldit ožžo vejolašvuođa buktit cealkámuša lávdegoddebargui.
        </p>
        <p>
            Boraspiret
        </p>
        <p>
            Sámediggeráđi Hans Ole Eira searvvai ođđajagimánu 8. b. 2021 čoahkkimii boazodoalu ja boraspiriid birra Romssa ja Finnmárkkku stáhtahálddašeddjiin ja Norgga Boazosápmelaččaid Riikaservviin. Sámediggeráđđi dovddahii balu go geatkkit lassánit ja čujuhii ahte dán rádjai ii leat oktage geatgi goddojuvvon linseansabivddus Finnmárkkus. Sámediggeráđđi válddii ovdan gonagasgoaskinprošeavtta Romssas, mii ii vuos leat álggahuvvon váilevaš šiehtadusa geažil ovtta dahje máŋgga orohagain. Sámediggeráđđi lea bivdán čoahkkima Birasdirektoráhtain gos viidáset guorahallat gonagasgoaskinprošeavtta birra.
        </p>
        <p>
            Juohkelágan ealáhusat
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Ásahandávjodat lea lagabuidda gaskameari Norggas ollislaččat ja 2 % ahtanuššan fitnodagaid logus.
            </p>
        </list>
        <p>
            Guovvamánu 10. b. 2021 lágidii Sámediggi ovttas Dutkanráđiin ja Innovašuvdna Norggain Árktis čoahkkima ollu aktevrraiguin mat barget ealáhusovddidemiin. Mihttomearrin lea váikkuhit eanet dutkanvuđot innovašuvnna sámi guovllus, bajimuš fokusiin ealáhuseallimii, ja seammás váikkuhit lávgadet ovttasbarggu máhttobirrasiiguin, almmolaš aktevrraiguin ja váikkuhangaskaoapmeapparáhtain ja daid gaskka. Sávahahtti lea ásahit fásta čoahkkináigemeriid dáinna resursajoavkkuin.
        </p>
        <p>
            Sámi mátkeealáhusat - prošeakta
        </p>
        <p>
            <em type="italic">
                Etihkalaš njuolggadusat mátkeealáhusaide ja gávpeealáhussii
            </em>
        </p>
        <p>
            Koronapandemiija geažil leat ollu doaibmabijuin maid Sámediggi lei álggahan, maŋiduvvon. Okta dain leat leamaš etihkalaš njuolggadusat mátkeealáhusaide ja gávpeealáhussii Romssas, mii maiddái heivešii eará báikkiide riikkas. Dat leat ovddiduvvon ovttas fitnodagaiguin Visit Tromsø, Tromsø sentrum AS ja ealáhusain. Etihkalaš njuolggadusat leat bagadeaddji ja galget addit máhtu ealáhusdolliide. Dat lea Vahca prošeavtta boađus, mas lea sáhka das movt sámi kultuvra galgá hálddašuvvot gávppálaš proseassas. Dán oktavuođas searvvai sámediggeráđi Silje Karine Muotka jorbabeavdeságastallamii latnalasturismma birra, maid Romssa Riikkaidgaskasaš Filbmafestivála ja Samfunnsløftet lágidedje.
        </p>
        <p>
            <em type="italic">
                Fitnodatovddidanprográmma Faamoe: Báikkálašbiebmu
            </em>
        </p>
        <p>
            Fitnodatovddidanprográmma Faamoe: Báikkálašbiebmu galgá doaimmahit Visjona AS Sámedikki beales. Báikkálaš biebmoguossohanbáikkit Kárášjoga, Deanu, Porsáŋggu, Guovdageainnu ja Unjárgga gielddain leat olahusjoavkun. Biebmoguossohanbáikkit leat báikkálaš olbmuid deaŧalaš deaivvadansajit, ja doibmet deaŧalaš biebmokultuvralágideaddjin turisttaide. Buot Faamoe-prográmmaid ulbmilin lea nannet fitnodagaid mearkagálvvu, buoridit máhtu ja dihtomielalašvuođa bušeahttaplánema, gollobearráigeahččama oktavuođas ja bidjat fokusii vuovdindietnasa buorideapmái.
        </p>
        <p>
            <em type="italic">
                Johtit – Sámi mátkeealáhus
            </em>
        </p>
        <p>
            Prošeavttas Johtit – Sámi mátkeealáhusas lei stivračoahkkin guovvamánu 9. b. 2021. Prošeakta lea maŋiduvvon miessemánnui 2021. Čoahkkimis čilgejuvvui áŋgiruššansurggiid birra maŋimuš jahkebealis. Galgá čađahuvvot fitnodačoagganeapmi ja webinára sámi mátkeealáhusaid birra. Dasa lassin ráhkaduvvo filbma iešguđege fitnodagaid birra.
        </p>
        <p>
            Hutkás ealáhusat
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Eanet sámi kulturealáhusbargit mat buvttihit gievrras ja gánnáhahtti kulturealáhusfitnodagaid main lea stuorát birgenmunni.
            </p>
        </list>
        <p>
            <em type="italic">
                Šoop Šoop – Sámi Design Days
            </em>
        </p>
        <p>
            Mearriduvvui ahte Šoop Šoop – Sámi Design Days galgá lágiduvvot Troanddima Dáiddahállas čakčamánu 6. ja 7. b. 2021. Šoop Šoop ođđa neahttasiidu ( soopsoop.no ) almmuhuvvui guovvamánus. Dohko sáhttet sámi designerat sáddet ohcama searvamis áigemeari sisa mii lea cuoŋománu 8. b. 2021. Ođđa dán jagi lea go Šoop Šoop-bálkkašupmi galgá juhkkojuvvot. Sámediggeráđđi lea válljen duopmáriid geat galget árvvoštallat fitnodagaid dihto eavttuid vuođul. Vuoiti oažžu 50 000 ru, ja vuoittu maid duojár lea dahkan.
        </p>
        <p>
            <em type="italic">
                Fitnodatovddidanprográmma Faamoe: Duodji ja Design
            </em>
        </p>
        <p>
            Fitnodatovddidanprográmma Faamoe: Duodji ja Design jođiha Árvu Sámedikki beales. Čieža sámi fitnodaga servet. Ođđajagimánu 13. – 14. b. 2021 čađahuvvui webinára mas lei čuovvovaš bajilčála:
            <span type="quote">
                “Bruk av samisk kultur i identitetsbygging”
            </span>
        ja
            <span type="quote">
                “Skap oppmerksomhet med bruk av visuell identitet og foto”
            </span>
        .
        </p>
        <p>
            Duodji
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Eanet duojárat geain duodji lea ealáhussan.
            </p>
        </list>
        <p>
            <em type="italic">
                Čoahkkin duoji organiserema birra
            </em>
        </p>
        <p>
            Sámediggeráđi Hans Ole Eira lea skábmamánu 12. b. 2020 searvan čoahkkimii duoji organiserema birra. Sámedikki lassin serve Sámiid Duoji, Duodjeinstituhta ja Duojáriid Ealáhussearvvi ovddasteaddjit. Čoahkkimis ságastuvvui earret eará organisašuvnnaid rávvagiid ja áigeplána birra.
        </p>
        <p>
            Sámedikkis lei bargočoahkkin duodjeorganiserema birra juovlamánu 1. b. 2020 ovttas Arctic Primein. Čoahkkimis ságastuvvui boahtte muttu čađaheami birra máhttovuođu ektui.
        </p>
        <p>
            <em type="italic">
                Duoji ealáhusšiehtadus
            </em>
        </p>
        <p>
            Juovlamánu 2020 dievasčoahkkimis meannuduvvui ođđa ealáhusšiehtadus duojis. Koronapandemiija geažil leat fitnodagat ja ealáhuseallin massán dietnasiid. Danne lea Sámediggi vuoruhan liige doaibmabijuid maiguin buhtadit dienasmassima duojis. Ođđa 2021 šiehtadusas lea danne liige juolludus 810 000 ru koronadoarjjan.
        </p>
        <p>
            <em type="italic">
                Duoji fágalávdegoddi
            </em>
        </p>
        <p>
            Guovvamánu 12. b. 2021 meannud Duoji fágalávdegoddit guokte ášši. Okta ášši lei váiddaášši meannudeapmi, ja nuppi áššis lei sáhka doaimma nammamolsumis dohkkehuvvon duodjeregistaris.
        </p>
        <p>
            Ealáhusovddideami doarjaga doaibmaguovlu (SED-guovlu)
        </p>
        <p>
            Sámediggi lea ožžon 236 ohcama oktiibuot 2020:s ohcanvuđot doarjaga ektui ealáhusas, 2019:s ledje 195. 15 ohcama 2020:s ledje merkejuvvon koronai guoskevažžan. 172 ohcama juolluduvvojedje ja 64 biehttaluvvojedje. Dán rádjai 2021:S leat registrerejuvvon 13 ohcama, main guhtta leat meannuduvvon. Oktage ohcan ii leat merkejuvvon koronai guoskevažžan. Viđas daid gaskkas lea juolluduvvon ja okta biehttaluvvon.
        </p>
        <p type="title">
            6 Kultuvra
        </p>
        <p>
            Servodatmihttu:
        </p>
        <list>
            <p type="listitem">
                Ealli ja girjás sámi dáidda- ja kultureallin mas lea buorre kvalitehta
            </p>
        </list>
        <p>
            <em type="italic">
                Gulahallančoahkkin Kulturdepartemeanttain
            </em>
        Sámediggi doalai jahkebeallásaš digitála gulahallančoahkkima Kulturdepartemeanttain juovlamánu 2. beaivvi 2020. Čoahkkimiin lei fáddán earret eará diehtolonohallan ja doppe digaštalle áigeguovdilis áššiid, koronadilálašvuođa, Duiska-Norgga-Sámi ovttasbargoprošeavtta Duiskka museaid sámi dávviriid birra, sámi rájiidrasttideaddji ovttasbarggu, álggahancealkámušaid boahttevaš stuoradiggedieđáhusaide ja strategiijaide, iešguđet huksenproseassaid stáhtusiid ja 2021 ja 2022 bušeahta.
        </p>
        <p>
            <em type="italic">
                Gulahallančoahkkin Norgga Kulturráđiin
            </em>
        Sámedikkis lei digitála čoahkkin Norgga Kulturráđiin juovlamánu 3. beaivvi 2020, mas fáddán lei diehtojuohkin ja diehtolonohallan earret eará beliid oppalaš doaimmaid ja gaskaomiid, kulturpolitihkalaš proseassaid, ráđiid ja lávdegottiid nammademiid, valljivuođa, koronadili ja maiddái iešguđet ovttasbargosurggiid čuovvulemiid birra, nu go vuoiŋŋalaš kulturárbbiid, riikkaidgaskasaš ovttasbargguid ja museasuorggi čuovvuleapmi.
            <em type="italic">
                Davvi-Norgga kultuvrra riikkaoasseráđđi
            </em>
        </p>
        <p>
            Davvi-Norgga kultuvrra riikkaoasseráđis (Landsdelsrådet) čohkkájit kultuvrra bajimuš politihkalaš vásttolaččat Romssa ja Finnmárkku fylkkasuohkanis ja Nordlándda fylkkasuohkanis. Sámediggeráđis Henrik Olsenis lei skábmamánu 11. beaivvi čoahkkin riikkaoasseráđiin mas juhke dieđuid ja digaštalle áigeguovdilis áššiid. Davvi-Norgga kulturšiehtadus lei okta čoahkkima áššiin, ja lei ovttaoaivilvuohta doallat buorre proseassa kulturšiehtadusa revideremis jagi 2021. Eará fáddá lei oktasaš arena Sámedikki, dan golmma davimus fylkkasuohkana ja Kulturdepartemeantta gaskkas, sámi dáidda- ja kulturáššiid digaštallamii Trøndelágas ja Davvi-Norggas. Sámediggeráđđi joatká buorre gulahallama riikkaoasseráđiin, ja oaidná dan dehálaš arenan ovddidit áššiid main Sámediggi berošta.
            <em type="italic">
                Bodø2024
            </em>
        </p>
        <p>
            Bådåddjo Eurohpalaš kulturoaivegávpogin 2024 šaddá stuora lágideapmi sihke Bådåddjo gávpogii, Nordlándii ja olles riikkaoassái. Sámevuohta deattuhuvvo ohcamušas/prošeavttas ja šaddá guovddážin prošeavttas. Sámedikkis lei skábmamánu 2020 čoahkkin organisašuvnnain Bodø2024:in geahčadan dihte ovttasbargovejolašvuođaid. Tråante2017 buriid vásáhusaid ja bohtosiid dihte lea Sámediggi guorrasan Bodø2024 jurdagii geahččalit ovddidit seamma lágan áŋgiruššama ja rámmaid dán lágideapmái jagi 2024.
        </p>
        <p>
            <em type="italic">
                Ráđđehusa bargu riikkaidgaskasaš kulturstrategiijain
            </em>
        </p>
        <p>
            Sámediggi searvvai ođđajagimánu 15. beaivvi 2021 cealkámuščoahkkimii Ráđđehusa riikkaidgaskasaš kulturstrategiija birra. Sámediggi áigu dasa lassin sáddet čálalaš cealkámuša strategiijabargui.
            <em type="italic">
                Kultursuorggi ođđasisrahpan
            </em>
        </p>
        <p>
            Sámediggeráđđi Henrik Olsen searvvai ođđajagimánu 28. beaivvi 2021 digitála cealkámuščoahkkimii kultursuorggi ođđasisrahpama birra ja doalai sáhkavuoru, go Kultur- ja dásseárvoministtar Abid Raja lei bovden su.
        </p>
        <p>
            <em type="italic">
                Vuoiŋŋalaš kulturárbi
            </em>
        </p>
        <p>
            Sámedikkis leat skábmamánus ja juovlamánus leamaš digitála čoahkkimat Norgga Kulturráđiin sámi vuoiŋŋalaš kulturárbbi čuovvuleami ja Norgga áigodatlaš raporterema UNESCO-konvenšuvnna vuoiŋŋalaš kulturárbbi birra 2021.
            <em type="italic">
                Galledeigga NuorajTV
            </em>
        </p>
        <p>
            Sámediggeráđđi Henrik Olsen ja sámediggeráđđi Mikkel Eskil Mikkelsen galledeigga NuorajTV bargosajiid Ájluovttas skábmamánu 24. beaivvi 2020, gos oaččuiga dieđuid NuorajTV doaimma birra. NuorajTV buvttada julevsámegiel filmmaid mat ovdanbuktojit sierra Youtube kanálas. Dasa lassin juogaduvvojit filbmamusihkat Spotifyas. Sámedikki njuolggodoarjaga lassin lea NuorajTV maiddái ožžon doarjaga Hábmera suohkanis.
        </p>
        <p>
            <em type="italic">
                Čoahkkin Guovdageainnu/Álttá-ášši dokumentašuvdnaguovddáža referánsajoavkkuin
            </em>
        </p>
        <p>
            Sámediggepresideanta Aili Keskitalo searvvai skábmamánu 10. beaivvi 2020 čoahkkimii Guovdageainnu/Álttá-ášši dokumentašuvdnaguovddáža referánsajoavkkuin ja RiddoDuottarMuseain, Suolovuomi duottarstobus. Sámediggi lea ovdalaččas nammadan referánsajovkui Klemet Erland Hætta, Nils Johan Gaup, Ante Guttormsen ja ovtta ovddasteaddji Sámi Arkiivvas. Čoahkkima ulbmilin lei referánsajoavkku konstitueren, diehtojuohkin Sámedikki bealis ja vuordámušaid čielggadeapmi.
        </p>
        <p>
            <em type="italic">
                Čoahkkin sámi girječállioahpu birra
            </em>
        </p>
        <p>
            Sámedikkis lei čoahkkin Sámi allaskuvllain ja Sámi dáiddárráđiin. Čoahkkima ulbmilin lei diehtojuohkin Sámi allaskuvllas sámi girječállioahpu álggaheami birra. Oahppu galgá leat joatkka
            <span type="quote">
                “Čális fal”
            </span>
        prošeavttas, mii dál čađahuvvo ovttas Sámi dáiddárráđiin.
        </p>
        <p>
            <em type="italic">
                Strategiijačoahkkin Lásságámmi vuođđudusain
            </em>
        </p>
        <p>
            Sámediggi searvvai strategiijačoahkkimii Lásságámmiin. Čoahkkima ulbmilin lei buktit cealkámušaid strategiijaplána vuoruhemiide ja doaibmaplánii. Strategiijaplána galgá álggahuvvot dán jagi ja bistit gitta 2023.
        </p>
        <p>
            Buorit rámmaeavttut sámi dáiddáriidda
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi dáiddárat ovdánahttet sin dáidaga, ja hástalit sin gehččiid ja sámi servodaga
            </p>
        </list>
        <p>
            <em type="italic">
                Veneziabiennála 2022
            </em>
        Sámediggi lea čuovvulan 2022 Veneziabiennála barggu ovttas Office for Contemporary Art Norway: OCA:in, ja lea dan oktavuođas initieren čoahkkimiid relevánta sámi aktevrraiguin.
        </p>
        <p>
            <em type="italic">
                Jurddabeassi
            </em>
        </p>
        <p>
            Sámediggi lea searvan Sámiráđi Jurddabeassái, man áigumuššan lea ráhkadit guhkesáiggi strategiijaid sámi dáidda- ja kultursuorgái.
        </p>
        <p>
            Sámi kulturásahusat sámi kultuvrra gaskkustan- ja vásihanarenan
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Nana sámi ásahusat mat hálddašit, gaskkustit ja ovddidit sámi dáidaga, kultuvrra ja historjjá.
            </p>
        </list>
        <p>
            Festiválat
        </p>
        <p>
            <em type="italic">
                Sámi Music Week
            </em>
        </p>
        <p>
            Sámediggi doalai digitála gulahallančoahkkima Sámi Music Week:in Álttás, skábmamánu 2020. Fáddán lei diehtojuohkin ođđasisorganiserema birra ja hástalusat koronapandemiija geažil.
        </p>
        <p>
            <em type="italic">
                DSJ/Julevsáme vahkko
            </em>
        </p>
        <p>
            Sámediggeráđis Henrik Olsenis lei gulahallančoahkkin DSJ/Julevsáme vahkkoin skábmamánu 24. beaivvi 2020. Čoahkkima fáddán lei earret eará stáhtus, raporteren, bušeahttadárbu ja hástalusat koronapandemiija geažil.
        </p>
        <p>
            Teáhterat
        </p>
        <p>
            <em type="italic">
                Beaivváš Sámi Našunálateáhter
            </em>
        </p>
        <p>
            Sámediggi lea máŋggaid jagiid bargan ráđđehusain oažžun dihte ođđa vistti Beaivváš Sámi Našunálateáhterii. Kulturdepartemeanta ja Máhttodepartemeanta leat addán Statsbyggii bargun ráhkadit álgoprošeavtta teáhtera ja Sámi joatkkaskuvlla- ja boazodoalloskuvlla oktasaš ođđa vistái. Sámediggi searvá prošeaktaráđđái. Statsbygg almmuhii 2020 juovlamánu álggus fálaldatgilvvu oktasaš vistái. Fálaldatgilvvu áigemearri lea miessemánu 7. beaivvi 2021 ja árvvoštallojuvvon šiehtadusvuolláičállin lea suoidnemánu 2021.
        </p>
        <p>
            Sámediggeráđđi Henrik Olsen searvvai ođđajagimánu 25. beaivvi 2021, ovttas Guovdageainnu suohkaniin, Romssa ja Finnmárkku fylkkasuohkaniin ja Beaivváš Sámi Našunálateáhteriin, digitála ságastallančoahkkimii Beaivváš Sámi Našunálateáhtera ruhtadeami birra.
        </p>
        <p>
            Museat
        </p>
        <p>
            <em type="italic">
                Čoahkkin Árraniin
            </em>
        </p>
        <p>
            Sámediggeráđđi Henrik Olsen ja sámediggeráđđi Mikkel Eskil Mikkelsen deaivvadeigga Árran julevsáme guovdásjiin skábmamánu 24. beaivvi 2020 ságastallat ásahusa dárbbuid, erenoamážiid musea dárbbuid. Sámediggi lea bušeahta dáfus lasihan doarjagiid sámi museaide, ja leat ožžon veahá koronabuhtadusa dietnasa ovddas maid leat massán. Árran lea hukseme magasiinna Hans Ragnar Mathisena dáiddačoakkálmassii, muhto dárbbaša lassi ruđa dasa. Sii barget heivehit magasiinnaid ja čájáhussajiid vai besset vuostáiváldit Bååstede-čoakkálmasa, muhto dasa maid dárbbašit eambbo ruđa, vai nagodit máksit loanaid maid leat váldán. Sis lea maid dárbu ovttasbargat Nordlándda fylkkasuohkaniin ja Hábmera suohkaniin doaibmadoarjaga dáfus, ja sii leat ožžon signálaid ahte dákkár ovttasbargu livččii vejolaš. Jus lea dárbu rievdadit Árran vuođđudusa OS:n, de sáhttá nu šaddat.
        </p>
        <p>
            <em type="italic">
                Sámi dáiddamusea
            </em>
        </p>
        <p>
            Statsbygg lea ožžon bargun geahčadit Sámi dáiddamusea ja Kárášjoga Sámi čoakkáldagaid konseaptalávdegotti čielggadeami. Leat čađahuvvon visuálalaš teknihkalaš geahčadeamit visttiin mat juo gávdnojit, vai sáhttá dadjat eanet makkár diliin dat leat. Sámediggi ja Statsbygg geahččaba ovttas RiddoDuottarMuseain erenoamážit prošeavtta servodat- ja beaktomihtu. Mihttomearrin lea ahte Sámedikki dievasčoahkkin meannuda ja guorrasa ulbmiliidda ovdal 2021 geasi. Leat dollojuvvon máŋga čoahkkima RDM, Statsbygg ja Sámedikki gaskkas, ja proseassa ovdána bures. Konseaptalávdegotti analysa galgá gárvvistuvvot vuosttaš jahkebeali 2021.
        </p>
        <p>
            <em type="italic">
                Bargoseminára boahtteáiggi sámi museadoaimmahagaid birra bihtánsámi guovlluin
            </em>
        Lágiduvvui seminára bihtánsámi museadoaimmahaga nannema birra skábmamánu 10. beaivvi 2020. Seminára lágideaddji lei bargojoavku mas leat Duoddara Ráfe, Árran, Bihtánsámi musea searvi ja Sámediggi. Birrasit guoktelogis serve, earret eará Nordlándda fylkkasuohkan ja maiddái Fuosko, Bådåddjo ja Sálatvuome suohkanat. Seminára lei veaháš dan birra ahte mii juo dahkko kulturárbbi suorggis guovllus. Sámediggeráđđi Henrik Olsen buvttii ovdan njeallje iešguđet lágan vejolašvuođa boahttevaš organiseremii, mas ovttasbargu Nordlandsmuseetiin livččii vejolaš čoavddus. Buot oassálastit čájehedje stuora beroštumi nannet bihtánsámi museadoaimmahaga, vaikko eai gávdnan makkárge loahpalaš čovdosa. Maŋŋel seminára lea bargojoavkkus leamaš vel okta bargojoavkočoahkkin, mas bealit Duoddara Ráfe, Árran ja searvi Bihtánsámi musea ožžo bargun fárrolaga gávdnat prošeavtta dahje temáhtalaš geahčadeami ovttasbarggu vuođđun.
        </p>
        <p type="title">
            7 Kulturmuitosuodjalus
        </p>
        <p>
            Servodatmihttu:
        </p>
        <list>
            <p type="listitem">
                Sámi kulturmuittut lea deaŧalaš máhttogáldut min kulturhistorjjá birra ja dat bidjet eavttuid buot plánemiidda ja sisabahkkemiidda.
            </p>
        </list>
        <p>
            Sámediggedieđáhus kulturmuitosuodjalusa birra dohkkehuvvui sámediggeráđis ođđajagimánu 2021.
        </p>
        <p>
            Sámediggi lea geigen gulaskuddancealkámuša láhkaásahusnannemii Dálkkádat- ja birasdepartemeantta doarjjaortnegiidda 1429. Kapihttalis, poasttain 70, 71, 72, 73, 74, 75, 77 ja 79. Maŋŋil dan leat čađahuvvon konsutašuvnnat Dálkkádat- ja birasdepartemeanttain láhkaásahusnannema birra.
        </p>
        <p>
            Kulturmuittuid hálddašeapmi
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi kulturmuittut hálddašuvvojit iežamet historjjá ja árvvuid vuođul.
            </p>
        </list>
        <p>
            <em type="italic">
                Válljejuvvon arkeologalaš kulturmuittuid suodjalanprográmma - BARK
            </em>
        </p>
        <p>
            Riikaantivára válljejuvvon arkeologalaš kulturmuittuid (BARK) suodjalanprográmma galgá sihkkarastit ahte leat ovddastuslaččat válljejuvvon arkeologalaš kulturbirrasat ja ahte dat leat láhččojuvvon publikummii. Sámedikkis leat olu jagiid badjel leamaš prošeavttat dán prográmmas. Mihttun lea čalmmustahttit ja dikšut sámi kulturmuittuid. Sámedikki bargu lea dehálaš veahkkin doalaheamen árvvolaš sámi kulturmuittuid buori dilis. Kulturmuittuid galbema ja gaskkusteami bokte loktana máhttu sámi historjjá, geavaheami ja leahkima birra. Dat ahte dovdat iežas historjjá lea vuođđogáibádus sámi identitehta bisuheamis ja fievrrideamis. Sámediggi bargá viidáseappot heivehemiin ja teavsttaiguin šilttaide mat galget biddjot sámi kulturbirrasii Sakrianna-orrunsadjái Lurøy-nammasaš suohkanis. Dasa lassin ceggejuvvojit šilttat main lea sámi historjjá birra nannámii Lurøy suohkanis, Kvina-nammasaš gillái. Prošeakta rahppojuvvo 2021 giđa. Sámediggi lea čoahkkimiin Narvik suohkaniin bargan viidáseappot plánet ja čuovvulit muitobácci sidjiide geat leat hávdáduvvon Silsandmoena girkogárdái. Sámediggepresideanta Aili Keskitalo galgá rahpat prošeavtta 2021:s. Sámediggi bargá heivehemiin ja gaskkustemiin sámi kulturmuittuid Duorggas, Evenáši suohkanis. Bargu lea ovttasbargu suohkaniin ja báikkálaš resursaolbmuiguin.
        </p>
        <p>
            <em type="italic">
                Kulturmuittuid kárten ja dokumenteren
            </em>
        </p>
        <p>
            Sámediggi čalmmustahttá raportta ovtta prošeavttain mii lea ruhtaduvvon doarjjaortnega bokte Doarjja sámi kulturmuitosuodjalussii dego earenoamáš bures lihkostuvvan. Dat lea raporta «
            <em type="italic">
                Bađaávžži ja Gearbbehiid ja Návetvuomi suodjemeahcci: Kulturmuitoregistreremat ja meahci historjjálaš geavaheami kárten
            </em>
        ». Prošeakta lei ovttasbargu gaskal boazodoalloorohagaid ovddasteddjiid ja báikkálaš olbmuid Bađaávžžis ja Davvi-Romssa musea. Dát lea buvttahan kártema ja dokumenterema kulturmuittuin namuhuvvon guovllus. Prošeaktaraporta lea almmuhuvvon Sámedikki neahttasiiddus.
        </p>
        <p>
            <em type="italic">
                Arctic Center regulerenplána Håkøybotn/Rávdnjemuotkkis (Finnheia), Romssa suohkanis - soabaheapmi
            </em>
        </p>
        <p>
            Arctic Center lea plánenjuvvon čierastallanbáiki mas galgá leat bartaguovlu Rávdnjemuotkái Finnheia váris, Sálliris. Romssa suohkana suohkanstivra lea dohkkehan plána mii guoská vuolit oassái čierastallanbáikkis, Sámedikki vuosttaldeami vuostá. Dan sivas biddjui johtui soabaheapmi Romssa suohkaniin, dán plánaevttohusa birra, juovlamánu 2020 ja loahpahuvvui guovvamánu 3. b. 2021. Romssa ja Finnmárkku Stáhtahálddašeaddji jođihii soabaheami ja Sámedikki bealis lei sámediggeráđđi Hans Ole Eira mielde ja politihkalaš ráđđeaddi Maja Kristine Jåma. Ovdal soabahemiid guovvamánu 3. b. 2021 čađahuvvui maid geahčadeapmi plánenguovllus. Soabaheamis deattuhii Sámediggi dehálašvuođa kulturmuittuin mat leat Finnheias, ja čujuhii dasa ahte leat earenoamáš áigevihtanat ovtta erenoamáš oasis sámi historjjás. Sámediggi čujuhii viidáseappot ahte min vuosttaldeapmi čierastanlahttui T2 lea leamaš ovdalaččas juo oahpes ášši suohkanii ja ahte suohkan sin mielas ii leat vuhtiiváldán dan iežas plánaproseassas. Suohkan ii ge leat árvvoštallan molssaevttolaš báikkiid lahtuide dahje árvvoštallan oanidit luohká kulturmuittuid dihte. Go jurddaša daid konkrehta negatiivvalaš váikkuhusaid maid T2 buktá kulturmuittuide, de deattuhii Sámediggi ahte dát lea guovtti oasis. Vuos lea dat ahte čierastallanguovlu mielddisbuktá eanet geavaheami Finnheias obbalaččat mii fas dagaha ahte lea stuorit várra ahte lassána johtolat maiddái kulturmuitoguvlui, mii fas sáhttá dagahit vaháguhttimiid. Nuppádassii ahte čierastallanbáiki iešalddis, čoarráma ja geavaheami dihte, sáhttá váikkuhit dasa ahte galledeapmi kulturmuitoguovllu ii leat šat nu geasuheaddji.
        </p>
        <p>
            Sámediggi buvttii soabahemiin ovdan ovtta maŋimus čoavddusárvalusa jus galgá sáhttit geassádit vuosttaldeami:
        </p>
        <list>
            <p type="listitem">
                T2-geinnodat oaniduvvo čuđiin mehteriin bajágeahčen.
            </p>
            <p type="listitem">
                Plánamearrádusat mat sihkkarastet unnimus lági mielde sisabahkkema eatnamii váldojit mielde.
            </p>
            <p type="listitem">
                Ferte plána mielde sihkkarastit ahte ii ráhkaduvvo luodda T2-geinnodahkii.
            </p>
        </list>
        <p>
            Romssa suohkan ii aŋkke miehtan dáidda čuoggáide ollislaččat, muhto ovdanbuvttii ahte lea čielggas ahte T2-geinnodaga ii leat vejolaš oanidit. Danin ii boahtán soabadeapmi oažžut áigái čoavddusárvalusa ja soabaheapmi loahpahuvvui. Plána sáddejuvvo dál Gielda- ja ođasmahttindepartementii loahpalaš mearrideapmái.
        </p>
        <p>
            Sámi kulturárbbi oainnusmahttin
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi kulturmuittut leat vuođđun máhtto- ja árvoháhkamii.
            </p>
        </list>
        <p>
            <em type="italic">
                Fotefar mot nord
            </em>
        </p>
        <p>
            Sámediggi searvá ovttas Trööndelage, Nordlándda ja Romssa ja Finnmárkku fylkkasuohkaniiguin ovddeštit ja ođasmahttit kulturbirrasiid mat ovdal leat heivehuvvon Riikkaoasselávdegotti áŋgiruššamis
            <span type="quote">
                “Fotefar mot nord”
            </span>
        . Heiveheapmái gullet okta kulturbiras juohke suohkanis Namdalenis lulde ja viidáseappot davás. Máŋgga
            <span type="quote">
                “fotefarbáikkiin”
            </span>
        lea čielga sámi gullevašvuohta. Dát kulturbirrasat čalmmustahttet sámi ealáhusaid ja eallinmálliid viidát áiggiid čađa gos doaimmahuvvo nugo goddebivdu, guolásteapmi ja bivdin, lotnolasealáhusat, dološ sámi osku, oapmedálut ja iešguđetlágan orrunvistemállet. Sámediggi oassálastá dán áŋgiruššamii sihke bargojovkui ja stivrenjovkui.
        </p>
        <p>
            <span type="quote">
                “Fotefar mot nord”
            </span>
        ovddešteami bargojoavku lea árvvoštallan makkár stánddas muhtin birrasat leat, máŋga dain leat sámi birrasat. Árvvoštallan čájeha ahte lea stuora dárbu ođasmahttit daid, nu go bálgáid merkema bokte, ođđa šilttaid cegget, ođđa šalddiid jna. Prošektii lea virgáduvvon prošeaktajođiheaddji 1-jagi ovdaprošektii Nordlándda fylkkasuohkanis. Ovdaprošeakta galgá gávdnat čovdosiid universála hábmemii, digitála gaskkusteapmái, ovttasbargui mátkeealáhusain, álbmotdearvvašvuođain ja olgoladdamiin, ja ruhtadeapmái.
        </p>
        <p>
            <em type="italic">
                Kulturmuittut suohkaniin – KIK
            </em>
        </p>
        <p>
            2021:s bijai Sámediggi johtui ovtta jagá prošeavtta mii galgá hábmet eavttuid gáhttenárvosaš sámi vistiid várás, ja mii galgá veahkehit suohkaniid válljet ja váldit fárrui gáhttenárvosaš sámi visttiid iežaset kulturbirrasiidda. Prošeavtta lea Riikkaantikvára KIK-prošeakta, Kulturmuittut suohkaniin, ruhtadan. Viidáseappot ovttasbargá Sámediggi Romssa ja Finnmárkku fylkkasuohkaniin hábmet prošeaktadoarjaga Riikkaantikváras. Prošeavtta mihttun lea guorahallat dárbbu ja organiserema báikkálaš ja regionála vistegáhttenráđđeaddimis.
        </p>
        <p>
            <em type="italic">
                Kulturhistorjjálaš eanadat nationála beroštumiin (KULA)
            </em>
        </p>
        <p>
            KULA lea prošeakta man Riikkaantikvára hálddaša, ja barggu boađus galgá leat registtar mas gávdná dákkár kultureanadagaid. Sámediggi oassálastá KULA-bargui Trööndelages, Nordlánddas ja Finnmárkkus.
        </p>
        <p>
            <em type="italic">
                Válljejuvvon kultureanadagat eanadoalus
            </em>
        </p>
        <p>
            2020 rájes sirdojuvvui ovddasvástádus UKL-guovlluide suohkaniidda, muhto suohkanat dárbbašit fágalaš ovttasbarggu stáhtalaš ja fylkkasuohkaniid hálddašaninstitušuvnnaiguin. Go juo máŋga eanadaga leat ollásit dahje belohahkii sámi eanadoalloeanadagat, de searvá Sámediggi referánsajovkui dan njealji UKL-guovlluide Romssa ja Finnmárkku fylkkas ja dasa lassin ovtta UKL-guvlui Nordlándda fylkkas.
        </p>
        <p>
            Vistesuodjalus
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi antikváralaš visttiin lea buorre kvalitehta ja dohkálaš bajásdoallan.
            </p>
        </list>
        <p>
            <em type="italic">
                Automáhtalaččat ráfáiduhtton sámi visttit
            </em>
        </p>
        <p>
            Sámediggi disponere jahkásaččat várrejuvvon ruđaid Riikkaantikváras doarjjaortnegii
            <span type="quote">
                “Doarjja ráfáiduhtton sámi visttiide, kulturmuittuide ja kulturbirrasiidda”
            </span>
        . 2021 stáhtabušeahtas lea seamma ládje go ovddit guhtta jagi, várrejuvvon 6 miljovnna ruvnno, man Sámediggi sáhttá geavahit dása. Sámediggi lea čoahkkimisttis Rikkaantikvárain čujuhan dasa ahte doarjjaortnega njuolggadusaid doarjagii ráfáiduhtton visttiide priváhta eaiggádiin ferte dárkilastit, nu ahte heivejit buorebut dárbbuid maid mii leat vásihan ráfáiduhtton sámi visttiid ektui. Dát lea mielddisbuktán ahte 2021 juolludusa sáhttá Sámediggi disponeret veahá njuovžileappot. Earret eará sáhttá Sámediggi dán jagi ja 2022 juolluduslohpádusain geavahit oasi doarjagis sierra diehtojuohkinprošektii mii lea oaivvilduvvon priváhta eaiggádiidda automáhtalaččat ráfáiduhtton sámi visttiin. Go dát guovttijagá diehtojuohkinprošeakta lea nohkan, de leat Riikkaantikváras vuordámušat ahte Sámediggi čuovvola barggu iežas hálddahuslaš ruđaiguin.
        </p>
        <p>
            Dássážii jahkái 2021 leat doarjjaortnegii automáhtalaččat ráfáiduhtton sámi visttiide boahtán 33 ohcama maid árvu lea oktiibuot 8 335 000 ruvnno. Ohcamat válddahuvvojit ná geográfalaččat:
        </p>
        <p>
            <em type="bold">
                Guovlu
            </em>
        </p>
        <p>
            <p>
                <span type="quote">
                    Galle
                </span>
            </p>
        </p>
        <p>
            Nuorta-Finnmárku
        </p>
        <p>
            <span type="quote">
                2
            </span>
        </p>
        <p>
            Oarje-Finnmárku
        </p>
        <p>
            <span type="quote">
                1
            </span>
        </p>
        <p>
            Davvi-Romsa
        </p>
        <p>
            <span type="quote">
                3
            </span>
        </p>
        <p>
            Lulli- ja gaska-Romsa ja davit Nordlánda
        </p>
        <p>
            <span type="quote">
                18
            </span>
        </p>
        <p>
            Bihtánsámi guovlu
        </p>
        <p>
            <span type="quote">
                7
            </span>
        </p>
        <p>
            Lullisámi guovlu
        </p>
        <p>
            <span type="quote">
                2
            </span>
        </p>
        <p>
            <em type="italic">
                Fanassuodjaleapmi
            </em>
        </p>
        <p>
            Sámedikkis lea hálddašanovddasvástádus sámi fanassuodjalussii. Riikkaantikvára doarjjaruđat fanassuodjaleapmái 2021 leat almmuhuvvon, ja Sámediggi diehtá ahte lei boahtán okta ohcamuš divodit sámi fatnasa. Riikkaantikvára ii atnán vearan doarjut dan. Sámediggi lea bidjan johtui hábmet hálddašanplána sámi fanassuodjaleami hárrái. Vuosttažettiin hábmejuvvo gaskaboddosaš plána dan botta go vuordit ahte nationála suodjalanplánaproseassa válbmana smávva ja rabas fatnasiid várás.
        </p>
        <p type="title">
            8 Dearvvašvuohta, sosiála ja mánáidsuodjalus
        </p>
        <p>
            Servodatmihttu:
        </p>
        <list>
            <p type="listitem">
                Sámi álbmogis lea buorre dearvvašvuohta ja oažžu ovttaárvosaš bálvalusaid mat leat láhččojuvvon sin gielalaš ja kultuvrralaš duogáža, ja sin vuoigatvuođaid vuođul go lea álgoálbmot.
            </p>
        </list>
        <p>
            Dearvvašvuohta- ja fuolahusbálvalus
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi pasieanttat ožžot spesialistadearvvašvuođabálvalusaid main sin gielalaš ja kultuvrralaš duogážis lea lunddolaš sajádat, ja sámegiella sáhttá geavahuvvot divššu oktavuođas.
            </p>
        </list>
        <p>
            <em type="italic">
                Sámi spesialistadearvvašvuođabálvalusa viidáseappo ovdánahttin
            </em>
        </p>
        <p>
            Sámi spesialistadearvvašvuođabálvalusa viidáseappo ovdánahttinbarggus lea sámediggepresideanta Aili Keskitalo čoahkkinastán Davvi dearvvašvuohta RHF:in. Čoahkkimis válddahalle mo áššebealálaččat leaba čuovvulan strategiija, ja Sámedikki ja Davvi dearvvašvuohta RHF gaskasaš viidáseappo ovttasbarggu hámiid. Sámediggepresideanta čujuha leat dárbbašlažžan ahte bálvalusa organiseremis lea sámi váikkuheapmi, ja ahte dát čuovvuluvvo guovddáš eiseválddiiguin. Davvi dearvvašvuohta RHF čilgii earret eará ahte ásahuvvo bargojoavku mii geahččá makkár doaimmaid ferte álggahit. Sámediggi lea maŋŋel bovdejuvvon bargojovkui, muhto lea ávžžuhan ahte sámi fágaolbmot fátmmastuvvojit bargui. Sámediggeráđđi Hans Ole Eira oasálasttii sáhkavuoruin go strategiijadokumeanttaid geigejuvvoje
        </p>
        <p>
            dearvvašvuođaministarii.
        </p>
        <p>
            <em type="italic">
                Dearvvašvuođabálvalusat sámi pasieanttaide riikkarájiid rastá
            </em>
        </p>
        <p>
            Sámediggi atná dehálažžan ahte buot sápmelaččain leat dásseárvosaš dearvvašvuođabálvalusat. Davvi dearvvašvuohta RHF:i lea addojuvvon erenoamáš ovddasvástádus áimmahuššat sámi pasieanttaid, ja dikšu maiddái Suoma ja Ruoŧa beale sámi pasieanttaid Sámi klinihka fálaldagaid bokte. Sámediggi diehtá ahte Norgga beale divššáriin/terapevttain ii leat vejolašvuohta mátkkoštit Ruŧŧii ja Supmii dikšuma oktavuođas, vaikke livččii sáhka dain pasieanttain geat odne bohtet Norgii divššu geažil. Davvi dearvvašvuohta RHF lea dieđihan ahte Norgga beale dearvvašvuođabargiin ii leat autorisašuvdna fállat dearvvašvuođaveahki eará riikkain. Dearvvašvuođabargiin, geat háliidit fállat dearvvašvuođaveahki Ruoŧas dahje Suomas, ferte leat autorisašuvdna Ruoŧa/Suoma bealde, ja fertejit juogo bargat doaimmahusas dahje doaimmahit priváhta práksisa Ruoŧa/Suoma regulatiivvalaš mearrádusaid mielde. Norgga eiseválddit eai sáhte sáddet bargiid doaimmahit dearvvašvuođabálvalusaid eará riikkas earretgo jus nationála eiseválddiin lea geatnegahtti soahpamuš. Sámediggi čuovvula dán Davvi dearvvašvuohta RHF:in.
        </p>
        <p>
            <em type="italic">
                Hástalusat sámi pasieanttaid dulkafálaldagain
            </em>
        </p>
        <p>
            Sámediggi diehtá ahte sámegielat pasieanttaid riekti sámástit divššu oktavuođas Davvi-Norgga buohcciviesuin ii ollašuhttojuvvo. Vaikke pasieanttat ovdagihtii dieđihit ahte lea dárbu dulkii, de dát ii plánejuvvo, ja oapmahaččat gártet dulkot. Dulkabálvalusat eai leat olámuttus dábálaš bargoáiggi olggobealde. Sámediggeráđđi oaivvilda dulkabálvalusaid váilivuohta lea stuorra várran pasieantasihkarvuhtii, seammás go jávohisvuođageatnegasvuohta sáhttá rihkkojuvvot. Sámediggeráđđi Hans Ole Eira lea čujuhan ahte dálá dilli ii leat doallevaš ja ahte Sámediggi lea guhkit áigge bargan buoridan dihtii dulkafálaldaga sihke ovttasbarggus guovddáš eiseválddiiguin, guvllolaš ja báikkálaš dearvvašvuođafitnodagaiguin, ja prošeavttaid bokte. Sámediggeráđđi lokte fas dearvvašvuođasuorggi dulkahástalusaid dearvvašvuođaministariin ja Davvi dearvvašvuohta RHF:in.
        </p>
        <p>
            <em type="italic">
                Sámi guovlluid fuolahussuorggi fága- ja gealboovdánahttin
            </em>
        </p>
        <p>
            Sámediggi lea guhkit áiggi oaidnán dárbbu nannet fága- ja gealbobirrasa fuolahusbálvalusain mat leat sámi pasieanttaid ja geavaheddjiid váste miehtá riikka. Sámediggi lea ovttas Dearvvašvuođadirektoráhtain veahkehan ásahit sámi dearvvašvuođafágabirrasiid iešguđetge sámi ássanguovlluin. Ovttas Sámedikkiin ja Dearvvašvuođadirektoráhtain leat álggahuvvon prošeavttat nannet máhtu ja buoridit bálvalusfálaldaga suohkaniid fuolahussuorggi sámi pasieanttaid ja geavaheddjiid váste. Dearvvašvuođadirektoráhtta veahkeha nu, ahte juolluda doarjagiid Hábmera suohkanii, Várdobáiki sámi guovddážii ja Åarjelsaemien healsoeviermie (lullisámi dearvvašvuođafierpmádat) Rørosas. Leat leamaš oktasaš digitála čoahkkimat dáiguin, mas gehčče prošeavtta stáhtusa ja ovdáneami. Buohkat leat bures álggahan doaibmabijuid iežaset suohkaniin. Dearvvašvuođadirektoráhtas ohccojuvvojit maiddái ođđa prošeaktaruđat jahkái 2021, nu ahte bargu sáhttá joatkašuvvat. Sámedikkis lea maid leamaš ovttasbargo- ja čuovvulančoahkkin Gáivuona suohkaniin, mii lea okta dain suohkaniin mii ii leat njuolgut involverejuvvon prošektii. Suohkan lea álggahan prošeavtta “Sámi pasieanta” (Samisk pasient), ja sis leat guokte prošeaktabargi. Buhcciidruovttuid ja ruovttubálvalusaid ovddidanguovddáš sámi álbmogii Kárášjogas ja Fuolahusdutkama guovddáš leat veahkkin barggus.
        </p>
        <p>
            <em type="italic">
                Demeansaplána 2025
            </em>
        </p>
        <p>
            Sámediggi lea konsulteren ráđđehusa ođđa Demeansaplána 2025 oktavuođas. Konsultašuvnnaid bokte lea Sámediggi plánas fuolahan ahte lea riekti sámegielat ja kultuvrralaččat heivehuvvon bálvalusaide, sámegielat diagnostiseremii ja čuovvuleapmái, ahte lea dárbu diehtojuohkimii ja máhtu gaskkusteapmái hástalusain maid sámi pasieanttat vásihit, ahte lea dárbu persovdnaguovdilastojuvvon fuolahussii mii lea heivehuvvon sámi pasieanttaide, ja ahte lea dárbu sámegielat digitála veahkkeneavvuide.
        </p>
        <p>
            <em type="italic">
                Čoahkkin Tannlegehjelpeniin
            </em>
        </p>
        <p>
            Sámediggi lea čoahkkinastán Tannlegehjelpeniin, mii lea fitnodat mii galgá ovddidit digitála bálvalusa njálbme- ja bátnedearvvašvuođa ámmátlaš bagadeapmái, sihke pasieanttaide ja veahkkebargiide. Njálbme- ja bátnedearvvašvuođa digitála bagadeapmi lea áigeguovdil eandalii vuorrasut geavaheddjiide ja pasieanttaide geat eai sáhte ávkkástallat dábálaš bátnedearvvašvuođabálvalusaid, dahje doppe gos diekkár bálvalusat leat ráddjejuvvon. Tannlegehjelpen háliida iskat iežaset buktaga sámi guovlluin, ja maiddái jorgalit dan sámegillii. Sámediggi lea ávžžuhan Tannlegehjelpena váldit oktavuođas sámi suohkaniiguin.
        </p>
        <p>
            <em type="italic">
                Sámedikki ja Norgga Rukses Ruossa gaskasaš čoahkkin
            </em>
        </p>
        <p>
            Sámediggi lea čoahkkinastán Norgga Rukses Ruossain, humaniteara prográmmaid jođiheddjiin. Čoahkkima fáddán ledje sámi álbmoga sosiála ja humanisttalaš hástalusat, mo Sámediggi bargá, ja Rukses Ruossa sávaldat ovdanbuktit muhtun fáttáid digitála semináras. Čoahkkimis ságastalle maiddái Sámedikki ja Norgga Rukses Ruossa gaskasaš boahtteáigásaš ovttasbargovejolašvuođaid birra.
        </p>
        <p>
            Dásseárvosaš mánáidsuodjalusbálvalus
        </p>
        <p>
            Áŋgiruššansuorggi mihttu
        </p>
        <list>
            <p type="listitem">
                Sámi mánáid rievttit ja dárbbut leat sihkkarastojuvvon go deaivvadit mánáidsuodjalusain
            </p>
        </list>
        <p>
            <em type="italic">
                Ođđa mánáidsuodjalusláhka
            </em>
        </p>
        <p>
            Ráđđehus bargá ođđa mánáidsuodjaluslágain. Ođđa mánáidsuodjaluslága vuođđun lea mánáidsuodjalusláhkalávdegotti árvalus mii ovdanbuktojuvvui čielggadeamis NOU 2016:16 Ny barnevernslov – Sikring av barnets rett til omsorg og beskyttelse. Mánáid- ja bearašdepartemeanta (MBD) lea válljen čuovvulit mánáidsuodjalusláhkalávdegotti árvalusa máŋgga oktavuođas. Jagi 2019 álggahii MBD ollislaš geahčadeami lága gielas ja struktuvrras, oažžun dihtii álkit lága mii lea eanet olámuttus. Maŋŋel dieđihedje ahte láhkabargu maŋŋonii. Sámedikki ja MBD gaskasaš konsultašuvnnat leat fas loktejuvvon.
        </p>
        <p>
            <em type="italic">
                Mánáidsuodjalusa fágagelbbolašvuođa nannen
            </em>
        </p>
        <p>
            Mánáidsuodjalusa gelbbolašvuođa reguleren gullá mánáidsuodjaluslága rievdadusbargui. Gulaskuddannotáhtas árvaluvvojit máŋga doaibmabiju nannen dihtii bálvalusaid gelbbolašvuođa, nugo mánáidsuodjalusfágalaš dahje eará relevánta masteroahppogáibádus mánáidsuodjalusa bargiide. Gulaskuddanáigodat lea nohkan, ja mánáidsuodjalusa masteroahpuid láhkaásahusa konsultašuvnnat leat álggahuvvon.
        </p>
        <p>
            Sámi dearvvašvuođadutkama olggobeale áššedovdilávdegoddi
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi dearvvašvuođadutkan galgá dutkanprošeavttain nannet sámiid kollektiivvalaš rivttiid eamiálbmogin
            </p>
        </list>
        <p>
            <em type="italic">
                Dearvvašvuođaregisterlága rievdadeapmi
            </em>
        </p>
        <p>
            Sámediggeráđđi oaččui sámi dutkanbirrasiin diehtit ahte dearvvašvuođaregisterlága (Helseregisterloven) rievdadusat (Prop.63L 2019-2020) ovddiduvvojit Stuoradikkis skábmamánus 2020. Proposišuvnnas árvaluvvo okta oktasaš nationála organisatoralaš ja teknihkalaš čoavddus dearvvašvuođadieđuide, mas buot nationála ja regionála álbmotvuođđuduvvon dearvvašvuođaiskkademiid dieđut galget almmusin dahkkojuvvot. Dát guoská maiddái sámi álbmotiskkademiid dieđuide nugo SAMINOR, mii definerejuvvo regionála dearvvašvuođaiskkadeapmin. Dán geavahanvuogádaga ásaheami oktavuođas álbmotvuođđuduvvon dearvvašvuođadieđuid eaiggátvuohta ja stivren sentraliserejuvvojit. Lága čuovvu láhkaásahus mii earret eará regulere mat álbmotiskkadeamit dahkkojuvvojit almmusin geavahanvuogádagas.
        </p>
        <p>
            Sámediggi lea čujuhan Stuoradiggái ahte ráđđehus ii leat čuovvulan konsultašuvdnageatnegasvuođa. Sámediggi ii leat fátmmastuvvon iige ožžon dieđuid láhkarievdadusas. Sámediggeráđđi almmuhii maiddái fuola ráđđehusa árvalussii dearvvašvuođadieđuid boahtteáigásaš organiseremis, go das leat maiddái váikkuhusat sámi álbmotiskkademiid dieđuid eaiggátvuhtii ja hálddašeapmái. Sámi álbmotiskkademiid dutkanmateriálaid stivren ja eaiggátvuohta lea mearrideaddji sámi iešmearrideamis dearvvašvuođasuorggis, ja dutkama legitimitehtas sámi servvodagas. Sámediggeráđđi atná maiddái váidalahttin ahte sámi rievttit ja stáhtus eai leat árvvoštallojuvvon eaige vuhtiiváldojuvvon dearvvašvuođaregisterlága rievdadusbarggus, ja bivdá Stuoradikki čuovvulit ášši nu, ahte gulahallá ráđđehusain.
        </p>
        <p>
            Stuoradiggi bivdá ráđđehusa konsulteret Sámedikkiin ovdalgo láhkaásahus, dearvvašvuođaregisterlága paragráfa 20 mielde mii galgá reguleret mat dearvvašvuođaregisterat galget dahkkojuvvot almmusin dearvvašvuođageavahanvuogádagas, sáddejuvvo gulaskuddamii. Mihttun lea olahit ovttaoaivilvuođa sihkkarastit eamiálbmogiid kontrolla dearvvašvuhtii guoski dieđuid čoaggimis, dieđuide beassamis, dieđuid guorahallamis, ja dulkomis. Konsultašuvnnat leat álggahuvvon.
        </p>
        <p>
            <em type="italic">
                Sáhkavuorru Arctic Frontiers 2021 – "Arctic health and social inequalities in health"
            </em>
        </p>
        <p>
            Sámediggepresideanttas Aili Keskitalos lei digitála rahpansárdni Arctic Frontiers 2021 lágideamis guovvamánu 1. beaivvi 2021. Dasa lassin lei sámediggepresideanta váldosárdnideaddji Árktisa dearvvašvuođa- ja eallineavttuid sešuvnnas, mas eamiálbmotperspektiiva deattuhuvvui. Sámediggepresideanta fokuserii stuorraservvodaga guottuide ja deddui árbevirolaš eamiálbmotealáhusaid oktavuođas, areálat ja birgenláhki, ja mo dat váikkuhit negatiivvalaččat fysalaš ja psyhkalaš dearvvašvuhtii. Sámediggepresideanta čujuhii maiddái ahte lea dehálaš dokuseret mo boahtteáiggi politihkka sáhttá váikkuhit eamiálbmogiid dearvvašvuhtii ja birgenláhkái davviguovlluin. Loahpahussan sámediggepresideanta čujuhii ahte eamiálbmogat fertejit inkluderejuvvot ja involverejuvvot boahtteáigásaš ovdáneamis, ja čovdosat ja doaimmat fertejit váldit vuođu eamiálbmogiid iežaset ipmárdusas dilis, ja eamiálbmotgielain, kultuvrrain ja árvvuin.
        </p>
        <p>
            <em type="italic">
                Doarjagat
            </em>
        </p>
        <p>
            Sámediggi lea áigodagas juolludan doarjaga guovtti prošektii UiT Norgga árktalaš universitehtii. Universitehta álggaha riikkaidgaskasaš prošeavtta sámi nuoraid dearvvašvuođa dutkamis. Ovdaprošeakta lea oassin stuorát riikkaidgaskasaš ovttasbargoprošeavttas. Sámi nuorat galget ieža defineret daid surggiid maid atnet iežaset givrodahkan ja hástalussan, ja makkár fáktorat sáhttet váikkuhit daidda. Sámi dearvvašvuođadutkama guovddáš UiT:s lea 25 jagi dán jagi. Dan oktavuođas sii almmuhit ávvogihppaga masa sii leat ožžon doarjaga. Dat lea populearadieđalaš publikašuvdna mii gaskkusta dutkanmáhtu dearvvašvuhtii ja birgenláhkái relaterejuvvon fáttáin, main sámi álbmot lea guovddážis.
        </p>
        <p>
            Åarjelsaemien healsoviermie/lullisámi dearvvašvuođafierpmádat lea ožžon doarjaga prošektii sámi dearvvašvuođabargojoavku (Samisk helseteam). Fierpmádat lea ásahan sámi dearvvašvuođabargojoavkku man bargun lea ovddidit dásseárvosaš dearvvašvuođabálvalusaid sámi álbmogii. Dat dahkkojuvvo máhtu gaskkusteami ja diehtojuohkima bokte suohkaniidda ja dearvvašvuođafitnodagaide. Prošeaktabargu, dutkan ja klinihkalaš bargu leat ovdánahttinbarggu oassin. Prošeaktaruđaid bokte háliida Sámediggi ahte lullisámi dearvvašvuođafierpmádat sáhttá leat veahkkin sámi pasieanttaid boahtteáigásaš dearvvašvuođabálvalusaid modeallaovdánahttimis
        </p>
        <p type="title">
            9 Álgoálbmotvuoigatvuođat, riikkaidgaskasaš ovttasbargu ja dásseárvu
        </p>
        <p>
            Servodatmihttu:
        </p>
        <list>
            <p type="listitem">
                Vuoigatvuođat mat leat dohkkehuvvon ON álgoálbmotvuoigatvuođajulggaštusas heivehuvvojit láhkadahkosii ja geavatlaš politihkkii
            </p>
        </list>
        <p>
            <em type="italic">
                Rievdadusat riektebiirriin Finnmárkkus ja duopmostuolloođastus
            </em>
        </p>
        <p>
            Sámediggepresideanttas Aili Keskitalos lei čoahkkin ođđajagimánu 13. b. justiisa- ja gearggusvuođa ministariin Monica Mælandain go guoská rievdadusaide riektebiirriin Finnmárkkus ja eará doaibmabijuide maiguin nannet sámi dimenšuvnna duopmostuoluin. Čoahkkima duogážin lei Stuorradikki mearrádus riektebiirriid rievdadeamis Finnmárkkus almmá ahte Sámediggi ovdagihtii lei konsulterejuvvon dan birra. Dát mearkkaša dan ahte Porsáŋggu gielda lea fárrehuvvon eret Sis-Finnmárkku diggerievttis ja lea šaddan oassin oarje Finnmárkku diggerievttis. Sámediggepresideanta ovddidii hástalusaid maid dat mielddisbuktá ja movt dat vejolaččat geahnohuhttá guoskevaš beliid Porsáŋggus.
        </p>
        <p>
            Juo juovlamánus 2020 válddii presideanta oktavuođa justiisa- ja gearggusvuođaministariin Monica Mælandain, ja čujuhii šiehtadussii mii lei dahkkojuvvon Stuorradikkis ja bivddii konsultašuvnnain áššis. Presideanta čujuhii ahte go leat dien muttos stuorra rievdadusaid birra sáhka, maid dás leat soahpan Stuorradikkis, de addá dat geatnegasvuođa konsulteret Sámedikkiin. Departemeanta čujuhii dasa ahte ášši duohtavuođas lei mearriduvvon Stuorradikkis ja bovdii ge danne čoahkkimii iige konstultašuvnnaide.
        </p>
        <p>
            Muđui lea Sámediggi konsultašuvdnaproseassas Justiisa- ja gearggusvuođadepartemeanttain, gos čuovvut dán ášši ja geahčadit ášši Duopmostuollokommisušuvnna maŋimuš oasseraporta čuovvuleami oktavuođas, mas gulaskuddanáigemearrin lea cuoŋománu 27. b. 2021.
        </p>
        <p>
            Sámediggepresideanta Aili Keskitalo ovddidii lassin evttohusa ahte viiddiduvvon nuorta riektebiire ferte oažžu nama mii dávista Sis-Finnmárkui. Dát vuhtii váldojuvvui ja riektebiire namman šattai Sis- ja Nuorta Finnmárkku diggegoddi/Indre og Østre Finnmark tingrett. Sámediggepresideanta deattuhii maiddái mearkkašumi sihkkarastit sámegielat gelbbolašvuođa buot dásiin, ja ovddidii maiddái su sávaldaga ahte álkiduhttit njuolggadusaid mat gusket norgga-suoma rájá rastá bargiid johtimii rájá rastá beaivválaččat.
        </p>
        <p>
            Sámi ovttasbargu
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Sámi giella, kultuvra ja servodateallin gozihuvvojit ja ovddiduvvojit sihke ovttaskas nationála stáhta siskkobealde ja stáhtarájáid rastá.
            </p>
        </list>
        <p>
            Sámediggi Norgga bealde válddii badjelasas Sámi Parlamentáralaš Ráđii (SPR) jođihandoaimma dievasčoahkkimsi ođđajagimánus 25. b. 2021. Čoahkkimis mearriduvvui maiddái cealkámuš bieggafámu birra sámi guovlluin. Doaibmaplána boahtte áigodahkii mearriduvvui. SPR áigu áigodagas erenoamážit vuoruhit čuovvovaš fágasurggiid:
        </p>
        <list>
            <p type="listitem">
                Sámegiella (ulbmilin lea aht Giellagáldu ásahuvvo bissovažžn.
            </p>
            <p type="listitem">
                Davviriikkaid sámekonvenšuvdna (SPR:ii lea deaŧalaš oažžut dakkár konvenšuvnna mii oažžu govda fágalalaš ja politihkalaš doarjaga ja háliida dattetge dahkat muhtun rievdadusaid konvenšuvdnateakstaárvalusas)
            </p>
            <p type="listitem">
                Sámediggeválggaid oktiiordnen Suoma, Norgga ja Ruoŧa bealde
            </p>
            <p type="listitem">
                Identifiseret konkrehta rádjacakkiid sámi guovlluin, dainna ulbmilin ahte sihkkut eret rádjahehttehusaid ja dáistalit dan vuostá mii hehtte ovttasbarggu sámi guovlluin
            </p>
            <p type="listitem">
                Rájárastá ovttasbargu oktasaš strategiija ektui boraspirepolitihkas
            </p>
            <p type="listitem">
                Čuovvulit ON World Conference on Indigenous Peoples (WCIP) loahppadokumeantta
            </p>
        </list>
        <p>
            Doaisttážii plánejuvvo ahte sámi parlamentarihkkariid konferánsa dollojuvvo Anáris Suoma bealde borgemánus 2021. Sámediggi Suoma bealde lágida dan.
        </p>
        <p>
            SPR stivra lea áigodagas doallan guokte digitála stivračoahkkima, juovlamánu 7. ja 28. b. 2020. Earret eará meannuduvvojedje áššit nugo Giellagáldu gaskaboddosaš mearrádusat ja bargoortnet. Mearrádusat gustojit áigodahkii ođđajagimánu 1. b. – juovlamánu 31. b. 2021.
        </p>
        <p>
            <em type="italic">
                Davviriikkalaš ministtarčoahkkin
            </em>
        </p>
        <p>
            Sámediggepresideanta Aili Keskitalo searvvai skábmamánu 18. b. 2020 čoahkkimii ministtariid gaskka geain lea ovddasvástádus sámi áššiin ja Suoma, Norgga ja Ruoŧa beale sámediggepresideanttaiguin. Čoahkkima agenda lei earret eará joatkevaš proseassa ahte oažžut sadjái davviriikkalaš sámekonvenšuvnna. Ulbmilin lea oažžut dan dohkkehuvvot, muhto teaksta ii leat sohppojuvvon. Sámi Giellagáldu lei maiddái áššelisttas. Ministarat ja sámediggepresideanttat leat bivdán Davviriikkalaš virgeolbmuidorgná sámi áššiin (NÄS) čuovvulit ođđa organisašuvnna ásaheami. Maiddái koronapandemiija váikkuhusat sámiide ja hástalusat rájáid giddemiin, ja buoridit vejolašvuođaid geavahit sámegielaid digitála ovddiduvvojedje fáddán. Sámediggepresideanttat ja davviriikkaid ministarat sohpe maiddái ahte sáddejuvvo oktasaš kronihkka doaibmabidjun rasismma ja vaššicealkámušaid vuostá sámiid ektui. Dat almmuhuvvui ođđajagimánu 2021 loahpas.
        </p>
        <p>
            Davviguovllut
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Ceavzilis ahtanuššan davvin ássi álbmogiidda.
            </p>
        </list>
        <p>
            <em type="italic">
                Konferánsa ON ceavzilvuođa mihtuid birra
            </em>
        </p>
        <p>
            Sámediggepresideanta Aili Keskitalo lea searvan konferánsii ON ceavzilvuođa mihtu birra guovvamánu 11. b. 2021 Bergena universitehta olis. Doppe guorahalai sámediggepresideanta ovtta váldoságain das movt min ekonomiija dynamihka sáhtášii molsut ruotnaset gierdogeavan. Dasto searvvai sámediggepresideanta parallealla sešuvdnii seamma konferánssas álgoálbmogiid návccaid birra doaibmat ceavzilvuođa beali.
        </p>
        <p>
            <em type="italic">
                Sešuvdna álgoálbmogiid ja ceavzilvuođa ovddideami birra
            </em>
        </p>
        <p>
            Guovvamánu 16. b. 2021 doalai sámediggepresideanta Aili Keskitalo sáhkavuoru temáhtalaš sešuvnnas álgoálbmogiid ja ceavzilvuođa ovddideami birra maid Davviriikkaid Ministtarráđđi lágidii. Sáhkavuoru fokusis lei movt ođasmuvvi energiija ii álohii leat ceavzil álgoálbmogiidda.
        </p>
        <p>
            <em type="italic">
                Girkonjárgakonferánsa 2021
            </em>
        </p>
        <p>
            Guovvamánu 17. b. 2021 álggahii sámediggepresideanta Aili Keskitalo geopolitihkalaš Barents rahpansešuvnna, Girkonjárgakonferánssa 2021 digitála sáddagis.
        </p>
        <p>
            Álgoálbmotvuoigatvuođat
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                ON álgoálbmotvuoigatvuođajulggaštus lea heivehuvvon láhkadahkosiin ja geavatlaš politihkas.
            </p>
        </list>
        <p>
            International Decade of Indigenous Languages 2022–2032 - prošeakta
        </p>
        <p>
            Riikkaidgaskasaš eamiálbmotgiellajagi (IYIL2019) loahpahuvvui áibbas formálalaččat ođđajagimánus 2021. Sámediggepresideanta Aili Keskitalo lei IYIL2019 stivrenjoavkku lahttu ja ovddastii árktalaš regiovnna. Stivrenjoavkkus lei maŋimuš čoahkkin ođđajagimánu 11. beaivvi 2021, mas evaluerejedje giellajagi. Stivrenjoavkku čoahkkimis bođii ovdan ahte giellajahki doaimmai bures muhtun regiovnnain, ja ii fas nu bures eará regiovnnain. Árktalaš regiovdna oaččui stáhtusa “Best Practice” (buoremus doaimmaheapmi) giellajagi doaimmaid oktavuođas.
        </p>
        <p>
            IYIL2019 áigge mearriduvvui ahte eamiálbmotgielaide galgá lágiduvvot riikkaidgaskasaš giellalogijahki (International Decade of Indigenous Languages 2022–2032) eamiálbmotgielaid váste. Sámediggepresideanta Aili Keskitalo nammaduvvui ja válljejuvvui giellalogijagi stivrenjoavkku lahttun, mas son doaibmá gitta golggotmánu 2021 rádjái.
        </p>
        <p>
            Dásseárvu ja solidaritehta
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Čujuhuvvo solidaritehtii eará álgoálbmogiiguin.
            </p>
        </list>
        <p>
            <em type="italic">
                Čoahkkin Norad:in
            </em>
        </p>
        <p>
            Sámediggepresideanta Aili Keskitalos lei guovvamánu 8. b. 2021 čoahkkin ovddidanovttasbarggu (Norad) direktevrrain Bård Vegar Solhjellain. Čoahkkimis ságastuvvui Norada doarjjaortnegiid birra, ja Sámediggi deattuhii ahte barggu álgoálbmogiid vuoigatvuođaid birra ferte ain vuoruhit dalle go doarjja organisašuvnnaide juogaduvvo. Bealit ságastalle erenoamážit álgoálbmogiid riikkaidgaskasaš bargojoavkku (IWGIA, København) hilgumis go juogaduvvojedje ruđat (2020-2024) siviilaservodaga organisašuvnnaide Norgga dálkkádat ja vuovdeáŋgiruššamis. Norad deattuhii ahte sii eai atte doarjaga dušše stuorra organisašuvnnaide, muhto sii vuoruhit maiddái smávva ja báikkálaš álgoálbmotorganisašuvnnaid mat barget eanet giettis. Sii dovddahedje maiddái ahte sii háliidit joatkit guhkesáiggi ovttasbarggu IWGIA:in, ja ahte sii ávžžuhit IWGIA ohcat ođđa konkrehta prošeavttaide eará doarjjaortnegiin maid Norad hálddaša. Norad lea Olgoriikkadepartemeantta vuollásaš fágaossodat, muhto áššiin mat gusket dálkkádat- ja vuovdeáŋgiruššamii, lea Norad Dálkkádat- ja birasdepartemeantta vuollásaš. Sámediggi áigu čuovvulit ášši čoahkkimiin ovddidanministariin, ja dálkkádat- ja birasministariin. Dáppe sáhttet maiddái norgga investeremat álgoálbmotguovlluin mat gártet vuostálaga álgoálbmogiid vuoigatvuođaiguin ja beroštumiiguin guorahallojuvvot. Eanagiččut industriija ja álgoálbmogiid gaskka dagahit menddo dávjá ahte olmmošvuoigatvuođadáistaleaddjit ja birasdáistaleaddjit goddojuvvojit. ON almmolaš logut 2017:s čájehit ahte bealli 400:s geat jápme ledje álgoálbmogat. Váraleamos riikkat biras- ja olmmošvuoigatvuođadáistaleddjiide leat Brasil, Colombia, Mexico og Filippiinnat.
        </p>
        <p>
            <em type="italic">
                Čoahkkin Finánsadepartemeanttain
            </em>
        </p>
        <p>
            Sámediggi lea čuovvulan sin gulaskuddanvástádusa NAČ:ii 2020: 7 Verdier og ansvar – Det etiske rammeverket for Statens pensjonsfond utland, nu ahte lea doallan čoahkkima Finánsadepartemeanttain ođđajagimánu 9. b. 2021. Finánsaásahusain lea etihkalaš ovddasvástádus das ahte álgoálbmogiid vuoigatvuođat doahttaluvvojit dalle go investeremat álgoálbmogiid guovlluin dahkkojuvvojit. Sámediggi ákkastii ahte dát ferte oainnusmahttojuvvot konkrehta láhkaásahusas njuolggadusaid birra mat gusket Stáhta penšonfoandda etihkkaráđđái olgoriikkas, ja Norgga báŋkku bargui áicamiin ja sirremiin servviid eret Stáhta penšonkássas.
        </p>
        <p type="title">
            10 Ovttasbargošiehtadusat
        </p>
        <p>
            Servodatmihttu:
        </p>
        <list>
            <p type="listitem">
                Nanosmahttojuvvon sámi giella, kultuvra ja servodateallin.
            </p>
        </list>
        <p>
            <em type="italic">
                Čoahkkin Gielddasurggiid organisašuvnnain KS
            </em>
        </p>
        <p>
            Guovvamánu 3. beaivvi 2021 lei Kárášjogas čoahkkin gaskal Sámedikki ja Gielddasurggiid organisašuvnnain KS ovttasbargošiehtadusa čuovvuleami birra. Čoahkkimii searvvai KS stivrrajođiheaddji Bjørn Arild Gram ja Sámedikke presideanta Aili Keskitalo. Ovttasbargošiehtadus vuolláičállojuvvui juovlamánus 2019, man ulbmilin lea sihke formaliseret ja oažžut systematálaš ovttasbarggu gaskal KS ja Sámedikki, ja maiddái vuoi buoridit sámi suohkaniid bálvalusfálaldagaid. KS álggahii čakčat 2020 fierpmádaga gielddaide mat gullet sámegielaid hálddašanguvlui.
        </p>
        <p>
            Regionála ovttasbargu
        </p>
        <p>
            Áŋgiruššansuorggi mihttu:
        </p>
        <list>
            <p type="listitem">
                Árjjalaš ja ulbmildiđolaš ovttasbargu regionála ja báikkálaš eiseválddiiguin nannen ja ovddidan dihtii sámi kultuvrra, giela ja servodateallima.
            </p>
        </list>
        <p>
            <em type="italic">
                Oslo suohkan
            </em>
        2021 guovvamánu válddii Sámediggi oktavuođa Oslo suohkaniin ođđa oahpahusbáikkiid sámi profiilla hábmenproseassaid ja sámi oahpahusa váldoolbmuid rekruterema oktavuođas. Sámediggi sihtá diehtojuohkima namuhuvvon proseassaid birra Oslo suohkanis, ovttasbargojulggaštusa hárrái.
        </p>
        <p>
            <em type="italic">
                Čoahkkin Čáhcesullo gielddain
            </em>
        Sámedikkis ii leat ovttasbargošiehtadus Čáhcesullo gielddain. Guovvamánu 2021 lei Sámedikkis ja Čáhcesullo gielddas čoahkkin dainna áigumušain ahte geahččat vejolašvuođaid álggahit ovttasbarggu. Čáhcesullo gieldda sátnejođiheaddji atná dehálažžan ahte kultuvra, ealáhusat, plánat ja sámi mánáid vuoigatvuođat sámi mánáidgárdefálaldagaide ja sámegillii, loktejuvvojit vejolaš ovttasbargošiehtadusas Sámedikki ja Čáhcesullo gieldda gaskkas.
        </p>
        <p>
            <em type="italic">
                Čoahkkin Mátta-Várjjaga gielddain
            </em>
        </p>
        <p>
            Sámedikkis ii leat ovttasbargošiehtadus Mátta-Várjjaga gielddain. Sámediggeráđis Silje Karine Muotkas ja Mátta-Várjjaga gielddas leat leamaš álggahančoahkkimat, earret eará ođđajagimánus 2021, daid surggiid birra main sii áigot nannet ovttasbarggu vejolaš ovttasbargošiehtadusas. Fáttát mat leat váldojuvvon ovdan leat sámi mánáid vuoigatvuođat sámi mánáidgárdefálaldagaide, oahpahus sámegielas ja sámegillii, sámi ealáhusat, dáidda ja kultuvra, sámi vuorasolbmot ja eará áigeguovdilis eaŋkilprošeavttat ja doaibmabijut. Viidáseappot galget bargat ráhkadit ovttasbargošiehtadusevttohusa.
        </p>
        <p>
            <em type="italic">
                Čoahkkin Hábmera suohkaniin
            </em>
        </p>
        <p>
            Sámediggeráđđi Mikkel Eskil Mikkelsen ja sámediggeráđđi Henrik Olsen čoahkkinasttiiga Hábmera suohkaniin skábmamánu 24. beaivvi 2020. Čoahkkimis ráđđi ávžžuhii Hábmera suohkana bargagoahtit suohkana ja Sámedikki gaskasaš ovttasbargošiehtadusain, ja buktit evttohusaid Sámediggái makkár giellaovdánahttindoaibmabijuid suohkan háliida bidjat dán šiehtadussii. Sámediggeráđđi maid ávžžuhii Hábmera suohkana ráhkadit sámegiela várás doaibmaplána. Sámediggi čuovvula dáid áššiid sihke hálddahuslaččat ja politihkalaččat.
        </p>
        <p>
            <em type="italic">
                Čoahkkimat Nordlándda fylkkasuohkaniin
            </em>
        Sámedikkis lei skábmamánu 11. beaivvi 2020 ja juovlamánu 2. beaivvi 2020 digitála čoahkkin Nordlándda fylkkasuohkaniin Sámedikki ja Nordlándda fylkkasuohkana 2019-2022 bargošiehtadusa birra, mas geahčadedje šiehtadusa ja ságastalle iešguđet áššiid birra.
        </p>
        <p>
            <em type="italic">
                Čoahkkin Romssa ja Finnmárkku fylkkasuohkaniin
            </em>
        </p>
        <p>
            Skábmamánu 2020 lei Sámedikkis ja Romssa ja Finnmárkku fylkkasuohkanis hálddahuslaš čoahkkin ovttasbargošiehtadusa birra. Čoahkkimis digaštalle earret eará ovddeš ja ođđa teakstaevttohusa. Ođđajagimánu 29. beaivvi 2021 dolle fas hálddahuslaš čoahkkima. Čoahkkimis digaštalle olles šiehtadusevttohusa, ja maiddái reviderejuvvon boahtteáigeplána. Čoahkkimis čielggadedje maiddái dárbbu politihkalaš čielggademiide ja sektorlaš čoahkkimiidda. Mihttomearrin lea ahte Sámedikki ja Romssa ja Finnmárkku fylkkasuohkana ovttasbargošiehtadus dohkkehuvvo politihkalaččat 2021 giđđii.
        </p>
        <p type="title">
            11 Eará doaibmabijut
        </p>
        <p>
            Doarjja sámi váldoorganisašuvnnaide – ohcanvuđot doarjja
        </p>
        <p>
            Doarjjaortnega mihttomearri - Doarjja sámi váldoorganisašuvnnaide:
        </p>
        <list>
            <p type="listitem">
                Bisuhit máŋggalágan organisašuvdnaeallima ja sihkkarastit organisašuvnnaide stabiila ekonomalaš vuođu.
            </p>
        </list>
        <p>
            Doarjjaornet ohcanvuđot doarjagii sámi váldoorganisašuvnnaide lea almmuhuvvon Sámedikki neahttasiidui, ja ođđa ohcanáigemearri lei guovvamánu 1.beaivvi 2021. Leat boahtán guokte ohcama. Ohcamat eai leat vel meannuduvvon.
        </p>
        <p type="title">
            12 Politihkalaš dássi
        </p>
        <p>
            Sámediggeráđđi
        </p>
        <p>
            Sámi álbmotbeaivi guovvamánu 6. beaivvi 2021 ávvuduvvui eanas digitálalaččat miehtá riikka, ja sámediggepresideanta Aili Keskitalo celkkii dearvvuođaid sámi álbmogii filmmaža bokte, mii sáddejuvvui sámi giellaguovddážiidda ja maiddái eará Sámi álbmotbeaivvi digitálaávvudemiid lágideddjiide. Dearvvuođat almmuhuvvojedje maiddái Sámedikki sosiála mediaide.
        </p>
        <p>
            Sámediggepresideanta searvvai rahpansártniin Romssa suohkana almmolaš ávvudeapmái, maid Gáisi giellaguovddáš bagadalai, ja searvvai earret eará guossin NRK Helgemorgenis, TV2 Nyhetskanalas, NRK Sápmi Sámi álbmotbeaivvi TV-sáddagis ja Ávvira neahttasáddagis. Dasa lassin ledje máŋga eará mediat mat jearahalle sihke sámediggepresideantta ja sámediggeráđi. Sámediggeráđđi ja muđui politihkalaš ráđđeaddit serve báikkálaš ja digitála ávvudemiide Mázes, Álttás, Hársttáin, Gáivuonas, Hábmeris, Snåases ja Troanddimis.
        </p>
        <p>
            Sámedikki vuorasolbmuidráđđi
        </p>
        <p>
            Sámedikki vuorasolbmuidráđđi lea doallan guokte digitála čoahkkima áigodagas, skábmamánus 2020 ja guovvamánus 2021. Skábmamánu čoahkkimii searvvai maiddái Sámi allaskuvla ja muitalii sámi buohccedivššároahpu birra. Vuorasolbmuidráđđi lea buktán cealkámuša sámi buohccedivššároahpu našunála njuolggadusaid láhkaásahussii (forskrift om nasjonal retningslinjer for samisk sykepleierutdanning), ja leat nammadan Kristine Julie Eira sámi buohccedivššároahpu referánsajoavkku lahttun. Vuorasolbmuidráđđi lea buktán cealkámuša ođđa našunála biebmostrategiijii ja maiddái NRK Sápmái sin rádioprográmmafálaldagaid birra, earret eará váilevaš prográmmafálaldaga birra sámi vuorasolbmuide.
        </p>
        <p>
            Našunála vuorasolbmuidáittardeaddji Bente Lund Jacobsen lei bovdejuvvon vuorasolbmuidráđi digitála čoahkkimii guovvamánus. Son čilgii vuorasolbmuidáittardeaddji dahkamušaid ja bargguid ovddos guvlui. Áittardeaddji muitalii ahte sis ii leat sámegielgelbbolašvuohta ja ahte sii dihtet unnán sámi vuorasolbmuid birra, muhto háliidit eambbo gelbbolašvuođa sámi dilálašvuođaid birra obbalaččat, ja erenoamážiid sámi vuorasolbmuid dilálašvuođaid birra. Vuorasolbmuidáittardeaddji áigu geahččat vejolašvuođaid virgádit olbmuid geain lea gelbbolašvuohta sámi gažaldagain.
        </p>
        <p>
            Sámedikki vuorasolbmuidráđđi meannudii guovvamánu čoahkkimis ášši ovttasbarggu birra suohkanlaš vuorasolbmuidráđiiguin sámi suohkaniin, suohkaniid barggu birra ođđa Demeansaplánain, ja sámi teavstta ja giela birra dearvvašvuođadoaimmahagaid gohččumiin. Viidáseappot ii leat Sámedikki vuorasolbmuidráđđi duhtavaš dainna movt dulkon doaibmá buohcciviesuin, ja bivdá sámediggeráđi bargat vai dát buorránivččii nu johtilit go vejolaš.
        </p>
        <p type="title">
            13 Ođđa áššiid dieđiheapmi – čuovvoleapmi
        </p>
        <p>
            Ođđa áššiid čuovvuleapmi Sámediggeráđi beales, mat leat dieđihuvvon dievasčoahkkimis áššis 51/20.
        </p>
        <p>
            <em type="italic">
                Evttohus 1 - Áirras Per Mathis Oskal , Bargiidbellodat
            </em>
        </p>
        <p>
            <em type="italic">
                Boahtteáiggi boazodoallu
            </em>
        </p>
        <p>
            Dálkkádatrievdan lea stuorimus áittan árbevirolaš sámi boazodollui. Lea duođaštuvvon ahte boahtteáiggi boazodoallu bággehallá heivehit iežas dálkkádatrievdamiid geažil. Dálkkádat rievdá eanemusat ja jođánepmosit Árktisis, eandalii Sibirjjás, muhto maiddái Sámis. Dálvvit šaddet bivvaleabbon, muhto temperatuvra ja njuoskkadagat rievddadit eambbo, mii fasttain dagaha ahte goavvejagit lassánit.
        </p>
        <p>
            Vásáhusaid mielde boazodoallu nákce dustet variašuvnnaid muhtun muddui, muhto dálkkádatrievdamis leat duođalaš váikkuhusat árbevirolaš sámi boazodollui čuovvovaš jagiid áigge. Dál juo oaidnit ahte leat eanet meahccebuollimat boazoguohtuneatnamiin, eanet muohta dálveguohtuneatnamiin, lieggaset geasit ja nu maiddái eanet divrrit.
        </p>
        <p>
            Dálkkádatrievdamis ja dan váikkuhusat sáhttet bágget jorgalit guohtunminstara nu, ahte geasseguohtuneatnamat gártet dálveguohtuneanan, ja nuppe guvlui. Šaddá dábáleabbon ahte dálveguohtuneatnamat jikŋot, ja go dasa lassin lea hui ollu muohta, de šaddá eanet dárbu liigebiebmamii. Lea maiddái stuorra eahpesihkarvuohta das, ahte mo biebman váikkuha árbevirolaš sámi boazodollui.
        </p>
        <p>
            Guohtuneatnamiid dárbu ja árvu lassána dálkkádatrievdamiid oktavuođas, ja signalisere ahte guohtuneatnamiid gáhtten ii leat dušše deháleabbo, muhto maiddái áibbas dárbbašlaš. Boazodoalus leat stuorra hástalusat máŋgga oktavuođas. Boraspirenálit mat doalahit miesseproseantta ollu vuollelis ceavzilis dási, sisabahkkemat boazodoalu areálain. Dát oktiibuot dagahit stuorra preassa sihke elliide ja olbmuide. ON dálkkádatpanela 2014 raporttas daddjojuvvo earret eará boazodoalu birra: “Guohtuneatnama suddjen lea deháleamos heivehanstrategiija dálkkádatrievdamiid oktavuođas” («Den viktigste tilpassningsstrategien ved klimaendringer er beskyttelse av beitelandet»).
        </p>
        <p>
            Árvalus: Sámediggi cealká ahte dálkkádatrievdan lea stuorámus áittan sámi árbevirolaš boazodollui. Sámediggi bivdá Sámediggeráđi šiehtadallagoahtit ráđđehusain ásahit prošeavtta “boahtteáiggi boazodollui”, man bargun lea dutkat dálkkádatrievdamii ja eará áitagiidda guoski čuolmmaid boazodoalus. Prošeakta galgá buktit konkrehta, čađahahtti čoavddusárvalusaid sihke hálddašeapmái ja boazodolliide.
        </p>
        <p>
            <em type="italic">
                Sámediggeráđi čuovvoleapmi:
            </em>
        </p>
        <p>
            Dálkkádatrievdamat váikkuhit dál juo boazodoalu árgabeaivvi, ja šaddá leat stuorra hástalussan boahtteáiggis. Stuorámus hástalus lea guohtoneatnamiid massin, mat leat dárbbašlaš eaktun boazodollui go váttis áigodagaid galgá iežas heivehit dohko gos lea váttis guohtuma gávdnat. Buoremus strategiija dasa movt boazodoallu galgá sáhttit iežas heivehit boahttevaš dálkkádatrievdamiidda lea boazoguohtuneatnamiid suodjaleami bokte (Eira, Oskal, Hanssen-Bauer og Mathiesen 2018).
        </p>
        <p>
            Sámediggi bargá beaivválaččat areálameassanáššiiguin mat boazodollui váikkuhit, ja sámediggeráđđi lea dorjon máŋga prošeavtta mat leat orohagaid áššemeannudeami dorjon. Dás sáhttá namuhit «Planfaglig ressurs for reinbeitedistriktene i Nord-Trøndelag» ja ođđa resursa- ja gelbbolašvuođaguovddáža ásaheapmi Guovdageidnui, mii galgá váikkuhit dasa ahte orohagat ožžot eanet doarjaga ja oaivadeami iešguđetlágan áššiin, nugo ovdamearkka dihte areálameassanáššiin.
        </p>
        <p>
            Sámediggi lea cealkámušas dán jagi boazodoallošiehtadussii čujuhan dárbui plánagelbbolašvuođa nannet orohagaide, vai boazodoallu plánaproseassaide nákcešii searvat. Dán nannemii lea dárbu ruhtadeapmái. Sámediggi lea maid čujuhan hástalusaide maid dálkkádatrievdamat buktet boazodollui. Dálkkádaga ja dálkki lea dál váddáseabbo einnostit, ja boazodoallu lea maŋimuš jagiid vásihan sihke ollu muohttaga, arvvi maŋešdálvvi dahje dálvet, ja vuovdebuollimiid. Sámediggi lea ávžžuhan šiehtadanbeliid ásahit dálkkádatheivehanfoandda. Foanda sáhtášii boazoeaiggádiidda addit vejolašvuođa investeret infrastrukturdoaibmabijuide vai boahttevaš dálkkádatrievdamiidda sáhtášedje heivehit.
        </p>
        <p>
            Boazodoalu ovdánahttinfoanda addá vejolašvuođa dutkamiid čađahit fáttáin mat gusket boazodollui. Sámediggi sáhttá boahtte jagi boazodoallošiehtadussii ovddidit cealkámuša ahte ruđaid bidjat prošeavttaide maid bargun lea dutkat čuolmmaid mat gusket dálkkádatrievdamii ja eará áitagiidda boazodollui.
        </p>
        <p>
            <em type="italic">
                Evttohus 2 - Áirras Toril Bakken Kåven, Nordkalottfolket
            </em>
        </p>
        <p>
            <em type="italic">
                Sierra ealáhusláhka meahcceealáhusaid ja kultuvrralaš meahcásteami váste
            </em>
        </p>
        <p>
            Meahcceealáhusat nu go murjen, jávreguolásteapmi ja murren leat measta oalát jávkan. Stáhta lea oainnusmahtton ja vealahan sámi ealáhusaid dainna lágiin ahte eai leat nannen jávreguolásteami ja murjema ealáhussan (Motorferdselloven §4c). Dál lea áigi loktet meahcceealáhusaid ja bargat dan ovdii ahte dat ožžot seammaárvosaš eavttuid go earáge ealáhusat. Dat sáhttá mielddisbuktit čuohtenáriid bargosajiid meahcis, guoddevaš ja ođasmahtti bargosajiid mat seammás nannejit ja ovdánahttet sámi luonddulagasvuođa, mii leat nu dehálaš sámi kultuvrra ceavzimii davvin.
        </p>
        <p>
            Sámediggi bivdá sámediggeráđi álggahit barggu sierra ealáhuslágas mii fátmmasta meahcceealáhusaid gáttis, nu go jávreguolásteami, boazodoalu, duddjoma, murjema, urttasčoaggima, vuovdedoalu ja iešguđetlágan lotnolasealáhusaid. Ealáhusláhka galgá leat boahtteáiggediđolaš ja birasfuomášuhtti, ja galgá ovddidit luondduvuđot ođđahutkama ja vuhtiiváldit báikkálaččaid rivttiid bargat meahccedoaluin ja kultuvrralaš meahcástemiin. Seammás galgá láhčit dili buorre rekruteremii aktiivvalaš meahcástallamiin.
        </p>
        <p>
            Boazodoalus lea otná beaivve sierra boazodoalloláhka, ja dan galggašii maid ohcat oassin ealáhusláhkii, mii guoská visot meahcceealáhusaide. Jus dat bearehaga vádduda barggu, sáhttá boazodoalloláhka ain bissut sierra láhkan, muhto ferte sihkkarastit iešguđet ealáhusaid dásseárvvu ja láhčit dili vai verddevuohta, mii mearkkaša viiddis ovttasbargu ja oktavuohta, lea vejolaš. Dan sáhttá dušše sihkkarastit jus visot ealáhusaid meannuda seammadássásaččat.
        </p>
        <p>
            <em type="italic">
                Sámediggeráđi čuovvoleapmi:
            </em>
        </p>
        <p>
            Sámediggi bargá geažos áiggi sámi ealáhuseallimii sihkkarastit nu buriid rámmaeavttuid go vejolaš. Dan Sámediggi bargá earret eará konsulteremiin ráđđehusain láhkabargguin ja eará doaibmabijuin main lea earenoamáš mearkkašupmi sámi ealáhusaide. Go Sámediggi konsultere ealáhuslágaid birra gullevaš láhkaásahusaiguin, de lea bajimuš ulbmilin eanet ollislaš ealáhuslágaid sihkkarastit, mat sámi ealáhusaide leat heivehuvvon. Areálameassanáššiin lea Sámediggái vejolaš eaktudit ahte doaibmabidju galgá sámi ealáhusaid ja sámi kulturdoaibmama vuhtiiváldit. Sámediggeráđđi čuovvu strategiijaid mat leat 2016 areáladieđáhusas, gos guokte strategiija leat:
        </p>
        <list>
            <p type="listitem">
                Sámediggi áigu bargat dan ala ahte mohtorjohtolaga reguleren meahcis sihkkarastá sámi báikegottiid árbevirolaš geavaheami ja ođđa geavahemiid.
            </p>
            <p type="listitem">
                Sámediggi áigu oččodit ollislaš geahčadeami njuolggadusain mat gusket mohtorjohtaleapmái meahcis. Njuolggadusat fertejit árvvoštallojuvvot álbmotrievttálaš geatnegasvuođaid ektui sápmelaččaide ja min vuoigatvuođa ektui bisuhit ja ovdánahttit min árbevirolaš eallinlágiid ja ealáhusaid.
            </p>
        </list>
        <p>
            Sámediggeráđđi vuolggahii 2020:s jurdaga ovdaprošeavtta ásahit njuolggadusaid birra mat gusket sámi kulturovdanbuktimii ja mohtorjohtaleapmái meahcis. Áigumuš prošeavttain lea hukset máhttovuođu maid guovddáš eiseválddiide sáhttá presenteret, earret eará Dálkkádat- ja birasgáhttendepartementii. Dát ovdaprošeakta galgá dasto leat vuođđun meahccemohtorjohtolaga rievdadeapmái nu ahte lea buorebut heivehuvvon meahcásteddjiide sámi guovlluin. Dattege lea kopronapandemiija goazahan barggu, muhto ráđis lea áigumuš dáinna bargguin 2021:s joatkit. Sámediggi lea bidjat kr 209 000 pilohtaprošektii. Vihtta pilohkagieldda leat mielde dán barggus. Dát vuolgga soahpá Sámedikki 2019 meahccelávdegotti árvalussii.
        </p>
        <p>
            Sámediggi lea guhkit áiggi vuoruhan meahcceealáhusaide searaid bidjat. Sámediggi lea earret eará bargan giđđaloddema Guovdageainnus oččodeamen lobálažžan, beroštumi loktemiin sáivaguollebivdui, saji láhčimiin meahccebuktagiid kultuvrralaš ávkkástallamii, ja doaimmaid vuoruhemiin main meahcci lea vuođđun, nugo turisma. Lassin dasa leat Sámedikkis buorit ruhtadanortnegat meahcceealáhusaide. Sii geat meahcceealáhusaide háliidit investeret sáhttet oažžut gitta 50 % rádjái doarjaga 35 % ektui eará ealáhusain. Gávdno maid ásahandoarjjaortnet daidda geat meahcceealáhusaiguin háliidit bargagoahtit.
        </p>
        <p>
            Sámediggeráđđi ii ane realisttalažžan sierra ealáhuslága ásahit meahcceealáhusaide ja kultuvrralaš ávkkástallamii. Sámediggeráđđi ii maid ane realisttalažžan ealáhuslága ráhkadit mii sihke meahcceealáhusaid, duoji, eanadoalu, vuovdedoalu ja boazodoalu galggašii fátmmastit. Dákkár láhka šattašii hui moalkái ja menddo viiddisin dasa ahte dáid ealáhusaid čohkket oktasaš láhkii. Dát ealáhusat leat sierralágaiguin ja plána- ja huksenlágain regulerejuvvon, ja lea buoret searaid bidjat dálá lágaid ja láhkaásahusaid buoridit, nugo Sámediggi dál dahká boazodoallolágain.
        </p>
        <p>
            <em type="italic">
                Evttohus 3 - Áirras Toril Bakken Kåven, Nordkalottfolket
            </em>
        </p>
        <p>
            <em type="italic">
                10 ođđa riddo- ja duottarstobu Romssas ja Finnmárkkus
            </em>
        </p>
        <p>
            Sámediggi áigu bargat oažžut eambbo bistevaš bargobáikkiid ávdinguovlluin. Mii diehtit ahte turisma rievdá dan guvlui ahte smávit joavkkut beasašedje vásihit eanet luonddulagasvuođa. Lullelis riikkas gávdnojit ollu duottarstobut mat fállet ijastallama ja guossoheami meahccevánddardeddjiide. Sámediggi áigu bargat dan ovdii ahte mii oažžut seamma duottarstohpo-fierpmádaga maiddái davvin. Dainna lágiin lea Sámediggi veahkkin ásaheame buoret fálaldagaid vásáhusaide luonddus, seammás go nanne mátkeealáhusa, ráhkada bistevaš bargosajiid ja dahká Romssa ja Finnmárkku guovlluid eanet geasuheaddjin vánddardeddjiide.
        </p>
        <p>
            Sámediggi áigu bovdet prošektii ovttas Romssa ja Finnmárkku Fylkkasuohkaniin, hukset 10 ođđa riddo- ja duottarstobu almmolaš ruđaiguin. Fefo ja Statsskog leat lunddolaš ovttasbargoguoimmit. Duottarstobuid sáhttá doaimmahit mearreáiggeprinsihpa mielde: nuorra rávisolbmot besset láigohit ja doaimmahit duottarstobuid šiehtaduvvon áiggiin, mas šiehtadus sáhttá guhkiduvvot. Dat bijašii fokusa luondduvuđot turismii davvin. Lea buorre fálaldat sidjiide geain eai leat iežaset barttat, sidjiide geat háliidit johtit barttaid mielde. Mihttun ferte leat duottarstohpo- fierpmádat mii dahká vejolažžan vánddardit davvin, ja main lea vuogas vázzingaska. Dakkár doaibmabijut addet eambbosiidda vejolašvuođa vánddardit duoddaris, seammás go almmolašvuohta veahkeha divrras sisaoastimiidda, mat dávjá leat noađđin go háliida doaimmahit smávit, luondduvuđot idjadanbáikkiid.
        </p>
        <p>
            <em type="italic">
                Sámediggeráđi čuovvoleapmi:
            </em>
        </p>
        <p>
            Ođđa riddo- ja duottarstobuid huksen dagaha eanet meahccegeavaheami. Dat sáhttá dagahit riidduid ja eará hástalusaid. Vásihusat Romssa guovllus leat čájehan ahte eanet johtolat buktá eanet nuoskkideami ja ahte olbmot láhttejit nugo ieža háliidit. Lea oanehis gaska meahci suodjaleami ja gávppálašvuohta gaskka. Danne lea deaŧalaš ahte geavaheapmi dáhpáhuvvá báikegoddeálbmoga ja boazodoalu eavttuid mielde. Galggašii plána ráhkaduvvot mii muitala mo meahci galgá geavahit, ja ahte báikegoddeálbmot ja boazoealáhus leat mielde álggos ja ožžot definerenfámu.
        </p>
        <p>
            Sámediggi lea, mátkeealáhussii searaid bidjamis, jáhkkán ahte dálá duottarstobut lea mátkebáikkit mat unnán geavahuvvojit. Danne čađahii Sámediggi 2018:s dutkama maid gohčodii “Duottarstobut”. Duottarstobut mat ledje mielde ledje Joatka, Jergul, Vuolit Molleš, Šuoššjávri ja Gárdin. Mihttomearri dutkamiin lei:
        </p>
        <list>
            <p type="listitem">
                Ráhkadit stáhtus-/dilleanalysa duottarstobuide mii govve otná dili.
            </p>
            <p type="listitem">
                Árvvoštallat dárbbuid ja evttohit doaibmabijuid mat sáhttet ovttasbarggu duottarstobuid gaskka buoridit vai meahcceealáhusas oččošedje stuorát gilvalanvuoimmi.
            </p>
            <p type="listitem">
                Aktevrraid dáhtu ja rolla čielggadit doaibmabijuid čuovvuleamis mat ihtet
            </p>
        </list>
        <p>
            Dutkama ávžžuhus lei fitnodatfierpmádaga ásahit duottarstobuin (Innovasjon Norge bokte), ulbmiliin gilvalanvuoimmi, gánnáheami ja vuođu lasihit duottarstobuid viidásat ovdáneapmái.
        </p>
        <p>
            Prošeakta bisánii go duottarstobuin ii lea beroštupmi prošeavtta joatkit. Sivvan dasa go eai háliidan searvat lei ahte eai dárbbašan eanet dinet ja eanet gussiid, ja ahte eai ieža eaiggáduššan baikki (stáhta opmosat).
        </p>
        <p>
            <em type="italic">
                Evttohus 4 - Áirras Ann Finbog, SáB
            </em>
        </p>
        <p>
            <em type="italic">
                Sámi gelbbolašvuođa- ja bagadusguovddáš veahkaválddi ja vearredaguid vuostá sámi servodagas
            </em>
        </p>
        <p>
            Vuosttaš čilgehus dásseárvvu birra meannuduvvui Sámedikki dievasčoahkkimis 2004. Ráđđehusas galgá fargga boahtit doaibmaplána veahkaválddi ja vearredaguid vuostá, mas lea sierra kapihtal veahkaválddi ja vearredaguid birra sámi servodagas. Mii diehtit ahte sámi servodagas lea hui ollu veahkaváldi ja vearredagut. 49 % sámi nissonolbmuid gaskkas gillájit veahkaválddi ja vearredaguid. Mii diehtit maiddái ahte veahkaválddi ja vearredaguid gillájeaddjit dávjá deaividuvvojit jávohisvuođain ja doaibmabijut sin ektui leat váilevaččat. Áidna sámi heahteguovddáš mas lei sámegielgelbbolašvuohta, Kárášjogas, heaittihuvvui 2018:s. Norgga olmmošvuoigatvuođaguovddážis (NIM) bođii 2018:s sierra kapihtal veahkaválddi ja vearredaguid vuostá sámi servodagas. Biddjojuvvui fokus dasa mii geavai, šattai mediabeaggin ja ollugat oaivvildedje ahte jávohisvuođa kultuvra sámi servodagas botkejuvvui. Dán geaidnoearu maŋŋá šattai buot jaska. Doaibmaplána ráđđehusas lea fas maŋiduvvon. Sámediggi ferte bivdit ráđđehusa hoahpuhit dán barggu. Vuosttaš lávki lea hállat váttisvuođa birra ja oažžut servodaga diehtit. Ii leat doarvái dušše hállat. Mii fertet duostat čiekŋudit áššái. Mii fertet váldit sin geat leat gillán veahkaválddi ja vearredaguid duođas ja mii ferte álggahit doaibmabijuid. Metoo, mii leavai servodahkii 2017:s attii saji buktit ovdan dan maid buohkat dihte. Muhtumat dadje viimmat jitnosit dan maid birra earát dušše savkkástalle. Ja, dat buvttii doaivaga rievdadeamis. Dál leavvá ođđa metoo bárru servodagas. Girjesuorgi sárdnugođii, ja álbmotmusihkkarat leat buktán čuorvasa. Aftenposten áviissas skábmamánu 30. b. dadjet politiijat ahte oidnet, movt vearredagut mánáid vuostá maŋŋá go koronaroassu bođii min riikii, lassánit. Mii eat sáhte bisánit. Mii fertet joavdat dobbelii. Mii fertet váldit ovddasvástádusa min mánáin ja nissonolbmuin. Sámeálbmotbellodat ja Nordkalottfolket bivdet danne ahte Sámediggeráđđi álggaha barggu oažžun dihtii sadjái Sámi gelbbolašvuođa- ja bagadanguovddáža veahkaválddi ja vearredaguid vuostá sámi servodagas. Dán guovddážis ferte leat sámi giella- ja kulturgelbbolašvuohta.
        </p>
        <p>
            <em type="italic">
                Sámediggeráđi čuovvoleapmi:
            </em>
        </p>
        <p>
            Evttohus lea sáddejuvvon Justisdepartementii áirrasevttohussan doaibmaplána ráhkadeami proseassas veahkaválddi vuostá lagas relašuvnnain, mas lea sierra áŋgiruššansuorgi veahkaválddi ja illasteami birra sámi servodagain. Bargu doaibmaplánain lea veahá maŋŋonan ráđđehusa bealis, muhto galggašii gárvvistuvvot 2021 giđa.
        </p>
        <p>
            <em type="italic">
                Evttohus 5 - Áirras Kjellrun Wilhelmsen, Nordkalottfolket
            </em>
        </p>
        <p>
            <em type="italic">
                Finnmárkkuopmodaga prinsihpat
            </em>
        </p>
        <p>
            Go Finnmárkkuopmodat ja Finnmárkoláhka bohte, de oaččuimet maŋŋil ollu šiehtadallamiid ja konklušuvnnain, ahte oaččuimet eatnamiid ruovttoluotta Finnmárkulaččaide, ja ahte dat galget doaimmahuvvot nu ahte lea earenoamáš fokus sámi kultuvrii, ealáhusaide ja servodahkii. Seammás ásahuvvui Finnmárkokommišuvdna, sihkkarastin dihte ahte vuoigatvuođat mat olbmuin sáhttet leat, vuhtiiváldojuvvojit go vuoigatvuođaid čielggadeapmi Finnmárkkuopmodaga hárrái guorahallojuvvojit. Sámediggi lei aktiivvalaččat mielde šiehtadallamiin, ja mieđai Finnmárkoláhkii. Muhtin ráje ákkas ahte miehtat dasa, lei dat ahte guovllus leat sápmelaččat ássan guhkit áigge. Dehálaš álgoálbmotprinsihppa lea ahte eatnamat gullet midjiide buohkaide oktasaččat, ja maiddái boahtteáigge buolvvaide. Dát lea maid juste nu go evttohuvvui Smith-lávdegottis vuotnaresurssaid olis: Resurssat gullet oktasaš álbmogii geat ásset rittuin, eai ge stáhtii dahje ovttaskas olbmui. Kommišuvdna orru botnjame vuoigatvuođabarggu privatiserema guvlui Finnmárkkuopmodagas oasi oasi maŋis, almmá ahte dat leat čadnon ovttaskas olbmuid, bearrašiid dahje giliolbmuid ásahuvvon vuoigatvuođaid mielde. Dan ovdii lea kommišuvdna geahččan geográfalaš ovttadahkan, ja gohčodan ovtta oasi gillin. Sámediggi nanne ahte sápmelaččat álbmogin oidnet Finnmárkkuopmodaga leat oktasaš opmodahkan maid mii buohkat ovttas eaiggáduššat ovttas boahtteáiggi buolvvaiguin, dohkkehemiin ja doahttalemiin min sajáiduvvan vuoigatvuođain maid ovttaskas olbmot, bearrašat dahje gilit sáhttet alcceset háhkan áiggi mielde geavaheami bokte.
        </p>
        <p>
            <em type="italic">
                Sámediggeráđi čuovvoleapmi:
            </em>
        </p>
        <p>
            Sápmelaččaid ja earáid vuoigatvuođaid kárten lei eaktun go Sámediggi doarjjui Finnmárkolága. Dat sáhttá guoskat sihke geavahan- ja oamastanvuoigatvuhtii. Finnmárkokommišuvdna lea dainna ulbmiliin ásahuvvon.
        </p>
        <p>
            <em type="italic">
                Evttohus 6 - Áirras Ronny Wilhelmsen, Bargiidbellodat
            </em>
        </p>
        <p>
            Luohti lea stuorra kulturguoddi ja dan sáhttá buohtastahttit eará kultuvrraid čállojuvvon muitalusaiguin. Árbevirolaš luđiin leat sánit ja dajahusat mat soitet otná giellageavahusas eai leat dábálaččat , luođit čilgejit áššiid maid muđui livččii sáhttán massit.
        </p>
        <p>
            Sámediggi 2020`s ii ruhtat ollislaččat árbevirolaš luđiid almmuhemiid. Olggosgolut dákkár almmuhemiin ovdamearkka dihtii Spotifyii lea mealgat eanet go ruhtajuolludeapmi Sámedikkis. Olggosgolut almmuhemiide sáhttet leat balddonassan lágádusaide ja buođus lea ahte árbevirolaš luđiid almmuheapmi ii vuoruhuvvo. Okta CD ferte čuojahuvvot 60 000 geardde rádios, Spotifyas ja eará mediain, ovdal go gokčá dan maid máksá bidjat álbuma Spotifyai, dadjet juoigit. Dat dadjo iešalddes ahte eanaš árbevirolaš luđiid álbumat eai juvssa dán mihttu.
        </p>
        <p>
            Sámediggi ávžžuha Sámediggeráđi geahčadit ođđasit ruhtadančovdosiid árbevirolaš luđiide. Ja veardidit leago vejolašvuohta ruhtadit ollislaččat almmuhemiid, dahje unnidit dan erohusa mii lea gaskal ruhtadeami ja duohta almmuhus olggosgoluid gaskkal.
        </p>
        <p>
            <em type="italic">
                Sámediggeráđi čuovvoleapmi:
            </em>
        </p>
        <p>
            Sámedikkis lea stuorra beroštupmi árbevirolaš juoigamii, ja mii leat gieskat ožžon Sámedikki iežas luođi, mii dál lea bures sajáiduvvagoahtán dievasčoahkkimiid oktavuođas. Luođit ja luohtealmmuheamit leat Sámedikkis bajás vuoruhuvvon, earret eará bargguin ávnnaskeahtes kulturárbbiin, mii lea luohteárbevieruide buorrin.
        </p>
        <p>
            2020 juolluduvvui doarjja 9 musihkkaalmmuhemiide árbevirolaš luđiin, mat fas dahke 38 % buot ohcamiin musihkkaalmmuhemiide 2020:s. Dát álmmuheamit ožžo gaskamearálaččat gokčojuvvot 87 proseantta ohcansupmiin. Dat máksá ahte min geavahusa mielde oažžu musihkkaalmmuhemiide árbevirolaš luđiin 100 proseantta goluin gokčojuvvot jus prošeakta identifiserejuvvo ávnnaskeahtes kulturárbin, go fas eará musihkkaalmmuheamit ožžot gokčojuvvot 80 proseantta goluin.
        </p>
        <p>
            Go lea sáhka dienasmassimis digitála distribušuvnna geažil, earret eará rávdnjenbálvalusaid geavaheamis nugo Spotify ja sullasaččaid, de lea dat stuorát čuolbma, maid Sámediggi ii sáhte čoavdit kompenseremiin dan ovddas. Sámedikkis lea unnán máhttu stuorra suorgeaktevrraid rehkenastinvuođu birra, ja dasto ii leat Sámedikkis bušeahtta dán čuolmma čoavdit, mii lea hástalussan olles suorgái, ja ii dušše sámi musihkkasuorgái.
        </p>
        <p>
            Loahpas sáhttá namuhit ahte skearrofitnodagat, lágádusat ja earát mat barget árbevirolaš luođi musihkkaalmmuhemiiguin, maid lea vejolašvuohta ohcat kulturráđis sierra ortnegis man áigumuš lea gáhttet ja olámuddui dahkat Norgga kulturárbbi. Dát lea ortnet maid sámi aktevrrat unnán geavahit, ja mii sáhtášii leat deaŧalaš oassi sámi árbevirolaš luođi musihkkaalmmuhemiin.
        </p>
        <p type="title">
            Sámediggeráđi árvalusevttohus Sámediggái:
        </p>
        <p>
            Sámediggi váldá Sámediggeráđi doaibmadieđáhusa dán doaibmaáigodagas diehtun.
        </p>
    </body>
</document>
